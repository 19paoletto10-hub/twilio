Firma
https://businessinsider.com.pl/prawo/firma
W czwartek przed Sądem Okręgowym w Katowicach rusza precedensowa sprawa karna dotycząca subwencji z Polskiego Funduszu Rozwoju. Prokuratura zarzuca reprezentantowi jednej ze spółek złożenie fałszywego oświadczenia przy ubieganiu się o wsparcie z tarczy finansowej. Obrońca oskarżonego twierdzi, że zarzuty wynikają z błędnej interpretacji przepisów i wad systemu informatycznego.
Rodzinna amerykańska firma Mav’s Top Buns sprzedała już ponad pół miliona bułeczek cynamonowych. Współzałożycielka firmy Nikki Ashkar wykorzystała media społecznościowe do rozwoju biznesu bez płatnego marketingu. Łącząc życie rodzinne z prowadzeniem firmy, państwo Ashkar produkują w weekendy nawet 1000 bułeczek dziennie.
W ciągu trzech pierwszych kwartałów bieżącego roku liczba wniosków dotyczących zamknięcia jednoosobowej działalności gospodarczej wzrosła o niespełna jeden procent w porównaniu z analogicznym okresem ubiegłego roku. Eksperci podkreślają, że zmiana ta jest niewielka i nie powinna budzić większych obaw. W skali kraju więcej firm jest zakładanych niż likwidowanych.
Hodowle zwierząt na futra zostaną zakazane. Przedsiębiorcy prowadzący fermy będą zobowiązani do wygaszenia działalności do końca 2033 roku. Ci, którzy zrobią to do 2031 roku, będą mogli uzyskać odszkodowanie — zdecydowali posłowie, uchwalając w piątek nowelizację ustawy o ochronie zwierząt. Od zakazu jest jednak jeden wyjątek.
Ministerstwo Spraw Zagranicznych ponagla w sprawie pilnego procedowania projektu ustawy o cyberbezpieczeństwie. Jeśli tego szybko nie wdrożymy do porządku prawnego, Polsce grozi skarga Komisji Europejskiej do TSUE w związku z naruszeniem jednej z dyrektyw Parlamentu Europejskiego.
Polski Fundusz Rozwoju koncentruje się na dwóch główny obszarach działalności w ramach grupy kapitałowej: wspieraniu innowacji oraz ekspansji zagranicznej — poinformował prezes PFR Piotr Matczuk. Dodał, że fundusz widzi zainteresowanie polskich przedsiębiorców zwiększenia obecności poza krajem.
Rząd kończy prace nad tzw. lex Huawei — przepisami kluczowymi dla cyfrowego bezpieczeństwa Polski. Ministerstwo Cyfryzacji zapewniło nas, że projekt będzie przedmiotem prac rządu w ciągu najbliższych tygodni. Choć po miesiącach dyskusji dostał zielone światło od Stałego Komitetu Rady Ministrów, to wygląda, że wciąż nie ma zgody w jednej sprawie. I nie chodzi o przepisy wykluczające chińskie firmy z sieci telekomunikacyjnych.
W pierwszej połowie 2025 r. do rejestru CEIDG wpłynęło 21,5 tys. wniosków o założenie jednoosobowej działalności gospodarczej od osób nieposiadających wyłącznie polskiego obywatelstwa. Ta liczba stanowiła 14,4 proc. wszystkich zgłoszeń tego typu. Dominowali w tym zestawieniu Ukraińcy, którzy odpowiadali za blisko 17 tys. wniosków. Są w nim też jednak Rosjanie czy Włosi.
We wtorek w Sejmie odbyło się pierwsze czytanie projektu ustawy o rynku kryptoaktywów. W trakcie debaty posłowie krytykowali m.in. oddanie KNF nadzoru nad tym rynkiem i obciążenia, jakie wynikają z ustawy. Nowe przepisy przewidują też uregulowanie działalności kantorów internetowych. W trakcie debaty padł wniosek o odrzucenie projektu w pierwszym czytaniu.
Senat zaproponował poprawki, wykreślające część ograniczeń dla budowy turbin wiatrowych z nowelizacji ustawy odległościowej. Zniknąć miałyby m.in. przepisy zakazujące budowy wiatraków w wojskowych strefach lotniczych. Ustawa zamraża także ceny prądu w czwartym kwartale bieżącego roku.
W dobie dynamicznych zmian rynkowych coraz więcej dużych polskich firm rodzinnych i grup kapitałowych decyduje się na reorganizację – poprzez wydzielenie linii biznesowych, konsolidację, uproszczenie struktury lub przygotowanie do sukcesji. Zdarza się również, że reorganizacja wynika z faktu dostosowania struktury właścicielskiej czy organizacyjnej po przejęciu innych podmiotów. Takie działania mają uzasadnienie strategiczne, ale jak ostrzega Anna Turska-Tomczykowska, błędy w ich przeprowadzeniu mogą prowadzić do wieloletnich sporów z fiskusem, dodatkowych obciążeń podatkowych i strat wizerunkowych. Ekspertka z kancelarii Tomczykowski Tomczykowska radzi jak ich uniknąć.
We wtorek rząd przyjął nowelizację ustawy refundacji leków, która dostosuje polskie prawo do unijnego rozporządzenia w sprawie oceny technologii medycznych, zwanego "rozporządzeniem o wspólnym HTA. W efekcie z jednej strony niektóre polskie procedury zostaną uproszczone, a z drugiej zwiększą się zadania Agencji Oceny Technologii Medycznych i Taryfikacji.
Doskonale rozumiemy, że każda rodzina, a zatem i fundacja, to unikalna historia. To inna wizja, inne wyzwania i zupełnie odmienne potrzeby – mówi Agnieszka Dziewicka, Senior Family Officer w Banku Pekao S.A. Podkreśla, że jej bank jako jeden z pierwszych na rynku oferuje fundacjom rodzinnym możliwość finansowania. Proces kredytowy może być uruchomiony już na etapie tworzenia fundacji rodzinnej. — Już na tym etapie wspieramy naszych klientów — podkreśla ekspertka.
W Warszawie w Naczelnym Sądzie Administracyjnym za zamkniętymi drzwiami odbyła rozprawa dotycząca przymusowej restrukturyzacji Idea Banku, związana m.in. z aferą GetBack. Wyrok ma zostać ogłoszony na początku czerwca. To rozstrzygnięcie może mieć wpływ na sprawy Getin Banku. Gra idzie o duże pieniądze, a dokładnie potencjalne odszkodowania. Sprawa jest na tyle ważna, że na rozprawie pojawił się osobiście adwokat Roman Giertych, reprezentujący Leszka Czarneckiego.
Społeczna inicjatywa SprawdzaMy na czele z Rafałem Brzoską miała działać do końca maja. Z informacji Business Insider Polska wynika jednak, że zespół nie skończy swojej pracy na przekazaniu rządowi 350 inicjatyw deregulacyjnych. Ma już plany na wakacje i jesień. We wrześniu chce wystartować z kolejną transzą deregulacji.
Utworzenie fundacji rodzinnej to dopiero pierwszy krok w procesie sukcesji majątkowej. Kolejny to wyposażenie fundacji w majątek. Jednak samo przekazanie udziałów lub akcji spółek handlowych na rzecz fundacji nie rozwiązuje wszystkich kwestii — pisze Michał Boryczka, radca prawny w kancelarii Tomczykowski Tomczykowska. Ostrzega, że transakcja może uruchomić szereg dodatkowych obowiązków prawnych. Oto, na co szczególnie zwrócić uwagę, by uniknąć sankcji czy nieoczekiwanych komplikacji.
Prawie 4 tys. wniosków o rejestrację, ponad 2,5 tys. fundacji już zarejestrowanych — to bilans po dwóch latach obowiązywania ustawy o fundacji rodzinnej. Już prawie połowa fundacji ma aktywa, które pracują, a 21 spółek giełdowych ma fundację w akcjonariacie. To wnioski z "Raportu 2.0. Fundacje Rodzinne 2025", który przygotował Business Insider Polska we współpracy z kancelarią Tomczykowski Tomczykowska i Bankiem Pekao SA. Dane pozytywnie zaskakują, bo oczekiwania były dużo skromniejsze.
Blisko 2 tys. przedsiębiorców staje do sądowej walki z Polskim Funduszem Rozwoju o zwrot subwencji finansowej. I może ją wygrać. Z informacji, do których dotarł Business Insider Polska, wynika, że PFR nie ma twardych dowodów. Chodzi o firmy, które – według ogólnej rekomendacji Centralnego Biura Antykorupcyjnego – zostały zakwalifikowane jako podmioty obarczone zwiększonym ryzykiem wystąpienia przestępstw. Ustaliliśmy, jak powstawała taka negatywna rekomendacja.
Kluczowe inwestycje publiczne nie zostaną wstrzymane przez brak planów ogólnych. Chodzi o budowę m.in.: dróg, szpitali, przedszkoli, sądów, urzędów, wodociągów, które są realizowane na podstawie decyzji o ustaleniu lokalizacji inwestycji celu publicznego. Tak wynika z założeń ustawy, którą pilotuje Ministerstwo Rozwoju i Technologii.
Warszawski sąd uchylił decyzję KRRiT przyznającą koncesję na nadawanie naziemne TV Republika i wPolsce24. Choć wyrok nie jest prawomocny, zdaniem eksperta już teraz obie stacje formalnie mogły stracić prawo do emisji w ramach ogólnopolskiej telewizji naziemnej. Czy zatem widzowie z małych miast i wsi, którzy nie mają kablówki i satelity, stracą do nich dostęp? "Mogą stracić" – uważa Wojciech Szymczak.
W piątek posłowie skierowali do dalszych prac w komisjach projekt nowelizacji ustawy wiatrakowej, zgodnie z którą minimalna odległość wiatraków od zabudowań ma wynieść 500 m. Sejm opowiedział się przeciw wnioskowi posłów PiS i Konfederacji o odrzucenie projektu w pierwszym czytaniu.
Pod koniec stycznia Wojewódzki Sąd Administracyjny w Warszawie uznał, że decyzja Bankowego Funduszu Gwarancyjnego o przymusowej restrukturyzacji Getin Noble Banku została wydana z naruszeniem prawa. W opublikowanym właśnie uzasadnieniu sąd szczegółowo przedstawia swoje argumenty. Punkt po punkcie wykazuje błędy w strukturze i organizacji BFG. Jednocześnie sąd nie stwierdza, że nie zachodziły przesłanki do wydania decyzji, na co zwraca uwagę Fundusz.
Skuteczniejsza walka z zatorami płatniczymi i nieuczciwymi kontrahentami, dalsza elektronizacja postępowań o zamówienia publiczne, zastępowanie kolejnych umów papierowych elektronicznymi, ale przede wszystkim mediacja w postępowaniu administracyjnym. To propozycje Ministerstwa Rozwoju i Technologii z tzw. drugiej transzy deregulacji.
Loteria, nawet promocyjna, to hazard. To gra losowa w rozumieniu ustawy o hazardzie. Trzeba mieć na nią zezwolenie. Na słynną loterię Buddy "7 aut 2!" zgodę wydała Izba Administracji Skarbowej w Krakowie. Zgody miały też loterie organizowane przez zatrzymanego w środę Kickstera czy Adama K. Dlaczego więc trafili do aresztu, a prokuratura zarzuca im uzyskanie wpływów ze sprzedaży losów i omijanie przepisów o grach hazardowych? Odpowiedź na to pytanie nie jest prosta, ale jak mówi nam prawnik, kluczem są tu e-booki.
W czwartek Stały Komitet Rady Ministrów ma ponownie zająć się projektem tzw. ustawy wiatrakowej. Eksperci trzymają za niego kciuki, bo, jak mówią, to projekt widmo, który pojawia się i znika, ale wciąż nie trafił do Sejmu. Głośno było o nim na początku rządów koalicji 15 października, ale potem jego przyjęcie odsuwano w czasie.
Polski Fundusz Rozwoju składa pozwy przeciwko przedsiębiorcom, którzy w trakcie pandemii COVID-19 skorzystali z tarczy finansowej. PFR domaga się zwrotu pomocy covidowej. Problem dotyczy blisko 2 tys. firm, które dostały negatywną rekomendację Centralnego Biura Antykorupcyjnego. Problem w tym, że wiele z nich nie wie, dlaczego jest na celowniku służb. Sprawa jest na tyle kontrowersyjna, że zaangażowała się w nią Najwyższa Izba Kontroli.
Rafał Brzoska chwali się, że w ciągu 24 godzin spłynęło ponad tysiąc wiadomości z konkretnymi wskazaniami przepisów, które utrudniają życie nie tylko firmom, ale także samorządom i obywatelom. Na początek przedstawił 24 propozycje. Problem w tym, że znaczna część jest już zrealizowana, niektórymi właśnie zajmuje się Sejm, a inne oczekują na przyjęcie przez rząd w tzw. ustawie deregulacyjnej. Są też takie, które mogą uszczuplić budżet państwa i minister finansów raczej powie — nie. Zarzutów wobec inicjatywy jest znacznie więcej.
"Koniec ze sloganem deregulacja, czas na konkrety" — zapowiedział premier Donald Tusk. I zwrócił się do Rafała Brzoski o przygotowanie rekomendacji, które jednak nie wymagają zmian ustawowych. Poprosił go też o zorganizowanie pierwszego posiedzenia Rady Gospodarczej. To ma się odbyć już w piątek. Premier słowem nie wspomniał, że resort rozwoju od blisko roku pracuje nad projektem ustawy deregulacyjnej, co wzbudziło zaskoczenie i zaniepokojenie, ale też nadzieję na finalizację prac.
Jeszcze w lutym Komisja Europejska przedstawi pierwszy pakiet regulacji do zmian i uproszczenia. Kolejne omnibusy jeszcze w tym roku. Ale wcześniej urzędnicy wysłuchają przedstawicieli biznesu — pisze środowa "Rzeczpospolita".

--------------------------------------------------------------------------------

Podatki
https://businessinsider.com.pl/prawo/podatki
Podatnicy na etacie lub zleceniu mogą obniżyć swój podatek za 2025 r. Wystarczy skorzystać z wielu możliwości przewidzianych w przepisach. Ulg i preferencji jest cała lista, ale trzeba spełnić warunki. Tłumaczymy, co można zrobić i jakie warunki dopełnić.
Różnica między dochodem brutto a netto waha się nie tylko w zależności od ich wysokości, ale też od źródła zarobku. Inne składki i podatki płacą pracownicy, inne przedsiębiorcy, a jeszcze inne funkcjonariusze służb mundurowych czy emeryci. Sprawdziliśmy, kto oddaje państwu najwięcej.
Nawet trzy miliony Polaków inwestuje w kryptowaluty, ale zaledwie 1 proc. rozlicza podatki związane z transakcjami na tym rynku. Rząd przyjął dziś projekt, który przewiduje, że fiskus dowie się o tych wszystkich transakcjach, nawet jeśli zostały przeprowadzone na giełdach zagranicznych.
Obowiązkowy Krajowy System e-Faktur ma ruszyć już za nieco ponad miesiąc, czyli od 1 lutego 2026 r. Wydawałoby się, że większość firm i podatników już powinna być gotowa lub prawie gotowa na KSeF. Badania pokazują, że jest z tym jednak różnie. Skrajne analizy mówią o zaledwie 12 proc. przygotowanych podmiotów. Stąd powracające pytanie: "czy rewolucja zostanie odroczona?".
Prezydent Karol Nawrocki podpisał w poniedziałek cztery nowelizacje podatkowe. Zostaną one opublikowane w Dzienniku Ustaw, a zasadniczo mają wejść w życie od 1 stycznia 2026 r., czyli za niecałe dwa tygodnie. Chodzi m.in. o zmiany dotyczące indywidualnych stawek amortyzacyjnych. Na decyzję prezydenta czekają jeszcze trzy nowelizacje podatków.
Po co płacić fiskusowi, jeśli można pieniądze wydać na własną firmę? Tak myśli wiele osób prowadzących działalność gospodarczą pod koniec roku. Faktycznie jest sporo możliwości, żeby podatek dochodowy za 2025 r. legalnie obniżyć. Tłumaczymy, na co pozwalają przepisy. Trzeba jednak pamiętać, żeby nie wylać dziecka z kąpielą.
Ministerstwo Finansów nie porzuciło zmian w estońskim CIT, uldze IP Box i darowiznach samochodów poleasingowych. W zeszłym tygodniu przeprowadziło konsultacje z biznesem w sprawie tych zmian. Niestety wnioski z tych konsultacji nie są optymistyczne dla przedsiębiorców.
Od początku 2026 r. kolejna grupa spółek będzie musiała przygotować, a później wysłać fiskusowi w formie elektronicznej swoje księgi rachunkowe, a także informacje o rozliczeniu podatku dochodowego i środkach trwałych, czyli dwie struktury określane mianem JPK_CIT. Wymaga to dużych przygotowań, zmian, a w niektórych spółkach nawet zakupu oprogramowania.
Przedsiębiorcy prowadzący pozarolniczą działalność gospodarczą mogą skorzystać z nowej ulgi podatkowej. Warunek jest jeden: zatrudniają żołnierzy Wojsk Obrony Terytorialnej lub aktywnej rezerwy. Wprowadzenie tej ulgi do zeznań PIT jest częścią szerszej polityki państwa, która ma na celu wsparcie obronności kraju.
Ulga termomodernizacyjna to rozwiązanie dla właścicieli domów jednorodzinnych, które pozwala na odliczenie od dochodu nawet kilkudziesięciu tysięcy złotych. Jakie inwestycje kwalifikują się do ulgi? Jakie warunki należy spełnić? Oto najważniejsze informacje.
Choć mamy połowę grudnia, to podatnicy, przedsiębiorcy i księgowi nadal nie znają wszystkich zmian w podatkach, jakie zaczną obowiązywać od 1 stycznia 2026 r. Do tej listy Senat dodał w środę trzy kolejne zmiany ważne dla przedsiębiorców i osób otrzymujących darowizny i spadki. Musi je jeszcze podpisać prezydent. Lista ustaw do podpisu nadal jest długa.
Od 1 stycznia 2026 r. zmieniają się przepisy dotyczące samochodów osobowych. To, jakie koszty związane z samochodem będzie można uwzględnić w kosztach, będzie zależało od emisji. To zła wiadomość dla właścicieli niektórych samochodów. Sprawdź, co dokładnie oznacza nowe prawo.
Przelewy między małżonkami to codzienność w wielu polskich rodzinach. Jednak co w sytuacji, gdy żona przelewa pieniądze na wspólne konto, z którego mąż zamierza sfinansować zakup samochodu? Czy takie transakcje mogą zainteresować urząd skarbowy? Fiskus wydał właśnie interpretację indywidualną w takiej sprawie.
Ulga na składki członkowskie dla związków zawodowych to rozwiązanie, które pozwala zmniejszyć obciążenia podatkowe dla osób zrzeszonych w organizacjach pracowniczych. Rzeczywista korzyść zależy od progu podatkowego. Jaką kwotę można odliczyć?
Wielu przedsiębiorców pod koniec roku może wpaść w wyższy próg przychodowy składki zdrowotnej. A to oznacza konieczność dopłat. Tłumaczymy ile trzeba dopłacić, jeśli w grudniu przychód liczony od początku roku przekroczy 60 tys. zł lub 300 tys. zł. Dopłaty można jednak uniknąć, ale trzeba działać. Ekspert mówi, co można zrobić.
Jeśli wiosną przyszłego roku nie chcesz martwić się, czy w corocznym zeznaniu podatkowym wyjdzie ci spora dopłata, to masz ostatnie kilka tygodni, by zacząć działać. Dzięki temu, zamiast dopłaty może się pojawić zwrot i to nawet na poziomie 3-4, a w przypadku przedsiębiorców aż 5 tys. zł. Wystarczy prosty trik, na który zostało mało czasu.
Ministra zdrowia Jolanta Sobierańska-Grenda po raz kolejny zabrała głos nt. składek zdrowotnych. W TVN24 przyznała, że nie wystarcza, by pokryć wszelkie koszty. Jakie plany ma więc resort zdrowia?
Składka zdrowotna to dla przedsiębiorców i etatowców duże obciążenie. W 2026 roku będzie ono jeszcze większe i to nawet dla miliona małych przedsiębiorców, którzy opłacają minimalną składkę. Tłumaczymy, jakie składki trzeba będzie płacić w 2026 r., w zależności od formy opodatkowania.
Mamy już estoński CIT. Teraz planowany jest projekt ustawy zakładający zwolnienie z podatku dla polskich inwestorów kapitałowych na wzór rozwiązań szwedzkich. Chodzi o nowy podatek od wartości aktywów zgromadzonych na OKI, czyli np. oszczędności i akcji włożonych do osobistych kont inwestycyjnych. Nie będzie od nich podatku Belki, a dodatkowo będzie zwolnienie z podatku OKI. Nie brak tu jednak zaskoczeń.
Minister finansów wydał interpretację ogólną w sprawie podatku od nieruchomości. Wyjaśnił, kiedy grunty, budynki i budowle należy uznawać za związane z prowadzeniem działalności gospodarczej. To kluczowe zagadnienie dla firm i samozatrudnionych. Minister przyznał wprost, że nie wystarczy przeczytać przepisów.
Wiceminister finansów Jarosław Neneman nie ma najlepszych wiadomości dla branży tytoniowej w Polsce. Projekt zmian w akcyzie jeszcze w grudniu ma trafić do konsultacji publicznych. Ministerstwo Zdrowia zaś finalizuje prace nad ustawą, która ma zakazać sprzedaży jednorazowych e-papierosów i aromatyzowanych saszetek.
Od 1 stycznia 2026 r. zmieni się limit kosztów uzyskania przychodu dla samochodów spalinowych i hybrydowych — spadnie ze 150 tys. zł do 100 tys. zł. Część przedsiębiorców zastanawia się, czy leasing finansowy, zamiast najbardziej popularnego leasingu operacyjnego, uchroni przed tymi zmianami. Doradcy podatkowi odpowiadają.
Nowe, niższe limity dla samochodów firmowych, niższe limity dotyczące różnych preferencji i ksiąg, wyższy CIT dla banków — to tylko kilka niekorzystnych zmian w podatkach, jakie zaczną obowiązywać od 1 stycznia 2026 r. W praktyce jest ich więcej, a jeszcze wszystkiego nie wiemy, bo czekamy na decyzje prezydenta. Są też dobre wiadomości.
Już od 1 lutego 2026 r. podatnik może zostać ukarany za brak odpowiedniej informacji w JPK_VAT o fakturach wystawionych lub odebranych z KSeF. Ministerstwo Finansów rozważa jeszcze, czy tego nie zmienić. Od lutego 2026 r. wzrośnie też ryzyko sankcji przewidzianych w kodeksach karnych. A od 2027 r. na podatników czeka pułapka. Kto w nią wpadnie, może słono zapłacić.
Ministerstwo Finansów odniosło się do nowości w KSeF, które ostatnio opisywaliśmy, czyli do rozbieżności w limitach przesyłania faktur w KSeF, możliwych karach już od 1 lutego 2026 r., korektach technicznych i dochowaniu należytej staranności. Resort w stanowisku przesłanym Business Insiderowi tłumaczy zmiany. Przekonuje też, że administracja dzięki KSeF będzie skuteczniej ścigała oszustwa VATowskie. Eksperci wcześniej wskazywali co innego.
Uszczelnienie PIT i CIT miało zacząć obowiązywać od 1 stycznia 2026 r. Jak informowaliśmy wcześniej, rząd nie zdążył jednak ze zmianami. Dlatego ulga IP Box, ulga mieszkaniowa, estoński CIT, a także darowizny samochodów poleasingowych i ryczałt ewidencjonowany nie zostaną uszczelnione. Resort finansów w odpowiedzi na pytania Business Insidera przyznał jednak, że reformy nie porzuca.
Od 1 stycznia 2026 r. dla samochodów spalinowych i większości klasycznych hybryd limit kosztów podatkowych spadnie z obecnych 150 tys. zł do 100 tys. zł. Przedsiębiorcy ruszyli więc po zakupy samochodów, aby skorzystać jeszcze z wyższego limitu. A co z leasingiem? Wyjaśnił to dyrektor Krajowej Informacji Skarbowej w nowych interpretacjach podatkowych.
Krajowy System e-Faktur przewiduje, że na wizualizacjach faktur wystawianych w trybie offline z powodu awarii czy niedostępności systemu będą umieszczane dwa kody QR. Jeden pozwoli sprawdzić fakturę w KSeF, gdy ona tam już trafi, a drugi, przez weryfikację certyfikatu, ma potwierdzać, kto wystawił fakturę. Eksperci zgłaszają wątpliwości dotyczące właśnie certyfikatu. Na prośbę Business Insidera odnosi się do nich Spółka Aplikacje Krytyczne, zajmująca się techniczną stroną KSeF.
Krajowy System e-Faktur będzie rewolucją podatkową, która wpłynie na procesy biznesowe — od sprzedaży, przez zakupy i logistykę, po księgowość. Jak się przygotować, co zrobić, a przede wszystkim: na co uważać? Na te i wiele innych pytań będą odpowiadać Sebastian Lasek, prezes spółki Aplikacje Krytyczne, która odpowiada za KSeF oraz Paweł Krupa z Comarch ERP.

--------------------------------------------------------------------------------

Prawo pracy
https://businessinsider.com.pl/prawo/praca
Nie do zaakceptowania — tak mówią Business Insider Polska dwaj posłowie PSL o projekcie, który ich zdaniem może doprowadzić do upadku wielu firm w Polsce. Nic nie wskazuje, że Agnieszka Dziemianowicz-Bąk zgodzi się na złagodzenie przepisów. Za to popiera uwagi Ministerstwa Sprawiedliwości, które jeszcze bardziej wzmacniają inspekcję pracy.
Projekt nowej ustawy o Państwowej Inspekcji Pracy wprowadza zasadę, która może zmienić funkcjonowanie rynku zleceń, B2B i pracy platformowej. Inspektorzy mieliby otrzymać możliwość wydawania natychmiastowych decyzji administracyjnych, w których stwierdzają, że dana relacja — bez względu na nazwę umowy — spełnia przesłanki stosunku pracy. Decyzja ma obowiązywać od dnia doręczenia, ale sięgać też przeszłości. I to dość odległej.
Skuteczność kontroli ZUS przekracza 93 proc. Jeśli do firmy przyjdzie ZUS, to zwykle znajduje nieprawidłowości. Skutek jest taki, że firma musi zapłacić np. zaległe składki za pracownika i odsetki. Z raportu Grant Thornton wynika, że firmy są winne ZUS-owi aż 26 mld zł samych odsetek od zaległych składek. Wiemy też, co najczęściej sprawdzają inspektorzy i o co pytają podczas kontroli.
"To jest jeden z najtrudniejszych projektów, osiągnięcie kompromisu będzie największym wyzwaniem" — tak o reformie Państwowej Inspekcji Pracy (PIP) mówi nam osoba zbliżona do rządu. Czasu na jego uchwalenie jest bardzo mało, bo nowe prawo ma obowiązywać już od 1 stycznia 2026 r. Z informacji Business Insider Polska wynika, że mimo ostrego sporu, jest szansa, że rząd przyjmie go w przyszłym tygodniu.
W czwartek w resorcie pracy odbyło się spotkanie ze stroną społeczną w sprawie reformy Państwowej Inspekcji Pracy. Jak ustalił Business Insider Polska, wiceminister Sebastian Gajewski przedstawił zmiany, które mają zostać wprowadzone do projektu. Zgodnie z nimi inspektor będzie mógł stwierdzić istnienie stosunku pracy maksymalnie trzy lata wstecz, a główny inspektor pracy lub sąd będą mogli uchylić rygor natychmiastowej wykonalności. To niejedyna zmiana.
Ponad 150 tys. firm zatrudnia więcej niż jedną osobę, ale żadnej na umowie o pracę. Tak wynika z danych ZUS, które upublicznił Liwiusz Laska, dyrektor generalny Ministerstwa Rodziny, Pracy i Polityki Społecznej. Jak podkreśla dyrektor, Państwowa Inspekcja Pracy nie wie o tych firmach, bo nie ma danych z ZUS i w efekcie nie może ich skontrolować. Dlatego jego zdaniem potrzebna jest reforma Państwowej Inspekcji Pracy.
Trybunał Sprawiedliwości Unii Europejskiej (TSUE) we wtorek wydał kluczowy wyrok dotyczący unijnej dyrektywy o wynagrodzeniach minimalnych. Większość jej zapisów została uznana za zgodną z traktatami UE, co oznacza, że nie naruszają one kompetencji państw członkowskich. Skargę w tej sprawie złożyła Dania, której rząd argumentował, że Bruksela przekroczyła swoje uprawnienia w zakresie ustalania płac.
Jeśli popatrzymy na suche dane, to można powiedzieć, że przez Polskę przetacza się fala zwolnień grupowych. Zapytaliśmy więc Ministerstwo Rodziny, Pracy i Polityki Społecznej, czy monitoruje sytuację i czy widzi niebezpieczny trend. Prof. Ewa Flaszyńska, dyrektor Departamentu Rynku Pracy, zapewnia, że nic nie wskazuje na gwałtowny wzrost bezrobocia. Z danych resortu wynika, że choć zgłoszenia zwolnień grupowych rosną od 2023 r., to nie wszystkie zapowiedzi są realizowane.
Branża rolna protestuje przeciwko reformie Państwowej Inspekcji Pracy. W pismach do ministrów rządu oraz prezydenta Karola Nawrockiego ostrzega, że zamiana umowy-zlecenia na umowę o pracę decyzją inspektora doprowadzi do wzrostu kosztów uprawy, hodowli i produkcji. Z informacji Business Insider Polska wynika, że na spotkaniu w KPRM w sprawie reformy z partnerami społecznymi nie podjęto żadnych konkretnych decyzji.
Jest kolejny problem z reformą Państwowej Inspekcji Pracy. Inspektorzy mają wydawać decyzje o przekształceniu umów zlecenia i B2B w umowy o pracę i choć co prawda będzie się można od nich odwołać do sądu, to problem w tym, że nawet korzystny wyrok sądu nie cofnie niekorzystnych skutków decyzji. To skrajnie niekorzystna i groźna propozycja — komentują eksperci.
Skrócenie czasu pracy, najlepiej wolny piątek, z zachowaniem wynagrodzenia to marzenie niejednego pracownika. A co na to przedsiębiorcy? Wbrew porom nie są oni przeciwni takiej zmianie. Tyle że woleliby nie oddawać piątków, a np. skrócić godziny pracy do 6-7. Co pracodawcy sądzą o skróceniu czasu pracy, sprawdził Grant Thornton.
Powiem krótko, ten projekt jest niezgodny z konstytucją — tak o reformie Państwowej Inspekcji Pracy mówi konstytucjonalista prof. Ryszard Piotrowski. I krok po kroku wyjaśnia, jakie konstytucyjne zasady łamią projektowane przepisy i dlaczego będą pułapką dla wszystkich. Wątpliwości co do zgodności projektu z ustawą zasadniczą zgłasza też... Rządowe Centrum Legislacji. Kluczowe decyzje nie zostały jeszcze podjęte, a wpływ na nie będzie mieć dzisiejsze spotkanie w kancelarii premiera.
W rządzie trwa dyskusja o zmianie wymagań dla kandydatów na stanowisko głównego inspektora pracy. Wywołał ją minister nauki i szkolnictwa, który zaproponował, by taki kandydat miał stopień doktora. Obecnie ustawa wymaga, aby powoływany przez marszałka Sejmu szef Państwowej Inspekcji Pracy miał tytuł magistra i był inspektorem, czyli spełniał wymagania jak każdy pracownik PIP. I nie mówi nic o kadencyjności.
Resort pracy kierowany przez Agnieszkę Dziemianowicz-Bąk przedstawił nową wersję nowelizacji ustawy o Państwowej Inspekcji Pracy. To reforma, która ma pozwolić zamienić umowy-zlecenia, a także kontrakty z samozatrudnionymi na umowy o pracę. Wprowadzone zmiany są jednak kosmetyczne — część postulatów firm została uwzględniona, ale trzon projektu pozostał bez zmian. Jego kształt może się jeszcze zmienić. Jak bowiem ustalił Business Insider Polska, w Kancelarii Premiera odbędzie się spotkanie z partnerami społecznymi w tej sprawie.
Prezydent Karol Nawrocki podpisał nowelizację Kodeksu pracy, która wprowadza jedną z największych zmian w systemie ustalania stażu pracy od lat — poinformowała w czwartek Kancelaria Prezydenta.
Sejm uchwalił nowelizację Kodeksu wyborczego, który wprowadza wybory korespondencyjne dla wszystkich. Obecnie w ten sposób mogą głosować osoby z niepełnosprawnością. Projekt popiera Państwowa Komisja Wyborcza, a uwag nie ma nawet Małgorzata Manowska, prezes Sądu Najwyższego. PiS złożył jednak wniosek o odrzucenie projektu. Nie ma więc pewności, czy Karol Nawrocki podpisze ustawę.
19 marca po latach z prawa zniknął absurd, który każdego roku z urlopu okradał nawet 20 tys. osób. W życie weszła ustawa wydłużająca urlop macierzyński rodzicom wcześniaków — nawet o 15 tygodni.
Presja ma sens. Resort pracy pod wpływem uwag z innych ministerstw, w tym szefa Kancelarii Premiera, łagodzi projekt ustawy o minimalnym wynagrodzeniu. Agnieszka Dziemianowicz-Bąk zgodziła się na przesunięcie o rok terminów etapowego wyłączenia z minimalnego wynagrodzenia za pracę dodatków i premii.
Tylu reform prawa pracy dawno nie było. W sumie rynek czeka siedem dużych zmian przepisów. W tej sytuacji pracodawców powinna ucieszyć informacja, że dwie ustawy mogą zostać uchwalone z pewnym opóźnieniem. To może być jednak niewielkie pocieszenie, bo będą musieli zmierzyć się z wdrożeniem co najmniej pięciu dużych reform. I nie chodzi tylko o zamianę umów zleceń w etaty.
Nawet kilkaset tysięcy złotych dopłaty podatków i składek za jedną osobę, najwięcej za studentów. Takie mogą być skutki finansowe planowanej rewolucji na rynku pracy, która ma zmniejszyć liczbę śmieciówek. Chodzi o zamianę zleceń w umowy o pracę przez inspektora Państwowej Inspekcji Pracy. Taka zmiana może skutkować dużymi kosztami dla firm, bo będą musiały zapłacić podatki i składki za pracownika za trzy lub pięć lat wstecz. Nic dziwnego, że projekt budzi spór także w samym rządzie.
Resort pracy szykuje rewolucję na rynku pracy, która ma zmniejszyć liczbę śmieciówek. Jednak zdaniem pracodawców reforma może wywołać chaos i paraliż działów kadrowych, bo z dnia na dzień trzeba będzie zamienić zlecenie w etat. Do tego dojść ma zakorkowanie sądów, bo zatrudnieni będą składać pozwy z roszczeniami, a firmy odwołania. Zatrudniający zwracają uwagę na jeszcze jedno zaskakujące niebezpieczeństwo. Donosy do PIP mogą stać się narzędziem do eliminowania rywali z rynku. Dlatego pracodawcy, wyjątkowo wspólnie ze związkowcami, apelują o dopracowanie przepisów. Inaczej stracą i przedsiębiorcy, i zatrudnieni.
Ta ustawa miała być gotowa jesienią, by firmy miały czas przygotować się do nowych zadań. Chodzi o przepisy dotyczące wyrównanie wynagrodzeń między kobietami i mężczyznami. Okazuje się jednak, że wciąż nie ma ostatecznej wersji projektu. Wszystko przez rekonstrukcję rządu. W efekcie likwidacji ministra do spraw równości, kobiety poczekają dłużej na wyrównanie luki płacowej.
Lewica złożyła do Sejmu ustawę o minimalnym wynagrodzeniu za pracę, choć nad identycznym projektem pracuje resort pracy kierowany przez Agnieszkę Dziemianowicz-Bąk. Jej uchwalenie wymusza unijna dyrektywa. Termin na jej wdrożenie minął w listopadzie 2024 r., ale w rządzie jest spór o kształt nowego prawa. Dlatego, jak ustalił nieoficjalnie Business Insider Polska, Lewica zdecydowała się złożyć projekt poselski.
Młodzi cieszą się z kilku stówek więcej w portfelu, ale nie widzą, że ktoś właśnie wyciąga im z kieszeni przyszłą emeryturę. I to nawet 10 proc. Zatrudnieni na zleceniu nie odkładają bowiem ani złotówki w ZUS, tracą ochronę i już na starcie stają się pracownikami drugiej kategorii. To socjalny dumping w biały dzień, któremu państwo powinno powiedzieć "stop". Na razie wciąż promuje rozwiązania, które przynoszą oszczędności tylko pracodawcom.
Utarło się, że zaległy urlop pracownik musi wykorzystać do końca września kolejnego roku. Rzecz w tym, że prawo nic takiego nie mówi. Przepisy są w tej kwestii bardzo nieprecyzyjne, a orzecznictwo Sądu Najwyższego i stanowisko Państwowej Inspekcji Pracy — sprzeczne. Zapytaliśmy eksperta, co w takiej sytuacji należy zrobić.
35 proc. przeciętnego wynagrodzenia, czyli obecnie 3062 zł brutto. Tyle będzie musiał zapłacić pracodawca stażyście. Tak wynika z założeń projektu nowej ustawy, nad którą pracuje Ministerstwo Rodziny, Pracy i Polityki Społecznej. Odpowiedzialna za niego jest szefowa resortu Agnieszka Dziemianowicz-Bąk, a rząd ma go przyjąć jeszcze w tym roku.
Do tej pory praca na umowie cywilnoprawnej czy w ramach własnej działalności była z punktu widzenia stażu pracy "niewidzialna". To się zmieni za sprawą nowelizacji Kodeksu pracy, którą właśnie uchwalił Sejm. Wprowadza ona fundamentalne zmiany w liczeniu stażu, od którego zależy m.in. wymiar urlopu, przyznanie nagrody jubileuszowej czy długość wypowiedzenia.
Małgorzata Baranowska, wiceminister rodziny, pracy i polityki społecznej, zadeklarowała w Sejmie, że projekt nowej ustawy wdrażającej dyrektywę platformową trafi do uzgodnień w czwartym kwartale bieżącego roku. Nie ma jeszcze jednak szczegółowego harmonogramu legislacyjnego. Na uchwalenie przepisów mamy czas do grudnia 2026 r.
Ministerstwo Rodziny, Pracy i Polityki Społecznej planuje istotne zmiany w funkcjonowaniu Państwowej Inspekcji Pracy (PIP). Celem nowej regulacji jest przekazanie Inspekcji możliwości przekształcania wadliwie skonstruowanych umów cywilnoprawnych w umowy o pracę. Projekt ustawy pojawił się na stronie Rządowego Centrum Legislacji (RCL).

--------------------------------------------------------------------------------

Opinie
https://businessinsider.com.pl/prawo/opinie
"Ratowanie budżetu przed załamaniem nie legitymizuje naruszania konstytucji" — pisze konstytucjonalista prof. Ryszard Piotrowski w opinii przygotowanej na zlecenie Związku Banków Polskich. Zdaniem profesora projekt narusza trzy zasady. Jego opinia to prawna broń banków przeciwko podwyższeniu CIT dla instytucji finansowych. Rząd potrzebuje wpływów, aby spiąć budżet na 2026 r.
Jak nie drzwiami, to oknem. Tak można określić nową metodę koalicji na obejście weta prezydenta. Jak inaczej bowiem nazwać sytuację, gdy z jednej strony rząd już kończy prace nad projektem zwiększającym akcyzę na alkohol, podatek od hazardu i opłatę cukrową, a z drugiej rozpoczyna pracę nad niemal identycznym?
Projekt ustawy przygotowany przez ministra sprawiedliwości Waldemara Żurka, który ma uregulować status tzw. neosędziów, nie rozwiązuje problemu praworządności — ostrzega Bartosz Pilitowski. Prezes Fundacji Court Watch Polska w rozmowie z Business Insider Polska mówi, dlaczego przepisy w obecnym kształcie łamią konstytucję, grożą falą skarg do europejskich trybunałów i zamiast wyciszyć spór, mogą jeszcze go zaostrzyć.
Prof. Marcin Wiącek, rzecznik praw obywatelskich, rzuca nowe światło na uchwałę Sądu Najwyższego, w której pojawia się wyrok niebyły. Nie chce jej komentować wprost, ale w rozmowie z Business tłumaczy, w jakich konkretnych okolicznościach można uznać orzeczenia SN za nieistniejące. To skutek wyroku TSUE. Zdaniem rzecznika z jednej strony problem nie dotyczy wyłącznie Izby Kontroli Nadzwyczajnej i Spraw Publicznych, z drugiej nie wszystkich sędziów powołanych przez neoKRS.
Odpowiedzialność za problemy z KPO ponosi Ministerstwo Funduszy i Polityki Regionalnej, któremu szefuje Katarzyna Pełczyńska-Nałęcz. Tak uważa radca prawny dr Krzysztof Brysiewicz, który specjalizuje się w funduszach unijnych. Mówi wprost: — Za powstanie większości nieprawidłowości — przez wadliwe skonstruowanie warunków dofinansowania — odpowiada ona i podlegli jej urzędnicy. I wyjaśnia, dlaczego mimo głośnych zapowiedzi nie ma podstaw do rozliczenia przedsiębiorców i skutecznego zobowiązania do zwrotu dofinansowania.
Zgodnie z konstytucją to rząd odpowiada za prowadzenie polityki wewnętrznej i zewnętrznej. Prezydent nie jest ośrodkiem konkurencyjnej władzy wykonawczej ani ośrodkiem sprawowania nadzoru nad rządem. Nikt mu takich uprawnień nie nadał — mówi Maciej Berek, minister w Kancelarii Premiera. W rozmowie z Business Insider Polska podaje szczegóły nowego programu rządu i wyjaśnia, skąd będą pieniądze na jego realizację.
Banki od dawna są na cenzurowanym — zarzuca im się niemal wszystko, często bez większych podstaw — pisze adwokat Wojciecha Wandzel z kancelarii KKG Legal. Jego zdaniem szczególnie absurdalny jest jeden z ostatnich zarzutów, które pojawiły się w Business Insider Polska po opinii Rzecznika Generalnego TSUE. Chodzi o twierdzenie, że banki miały łamać przepisy przy umowach zawieranych przed 2017 r. Problem w tym, że mowa o regulacjach, które… wtedy jeszcze nie istniały. Mec. Wandzel polemizuje też z innymi stwierdzeniami.
Już 11 września poznamy opinię Rzecznika Generalnego Trybunału Sprawiedliwości Unii Europejskiej w sprawie dotyczącej stawki WIBOR. Na sam wyrok poczekamy jeszcze co najmniej kilka miesięcy, ale opinia będzie jego zapowiedzią. Tomasz Leśko, radca prawny, wyjaśnia, o co toczy się gra w tym sporze. Gra toczy się o stabilność gospodarki i pewność prawa, które opierają się na dotrzymywaniu umów i przewidywalności orzecznictwa.
Jednym z argumentów podnoszonych przez kredytobiorców i ich pełnomocników w sporach dotyczących kredytów złotowych, jest rzekomy brak nadzoru nad procesem ustalania wskaźnika WIBOR. Prawnicy Joanna Róg-Dyrda oraz Tomasz Orczykowski obalają wszystkie mity na temat braku nadzoru. Przekonują, że nadzór nad WIBOR-em miał co prawda w poszczególnych latach różny charakter, ale od początku był zinstytucjonalizowany. Wskazują też, że do kontroli organów administracji powołane są sądy administracyjne, a nie powszechne rozstrzygające spory kredytowe. Ich argumenty mogą się okazać orężem, także przed TSUE.
Pierwsze posiedzenie pełnego składu Trybunału Stanu w tej kadencji przeszło do historii. Wszystko przez awanturę w sprawie immunitetu Małgorzaty Manowskiej. Może się okazać, że będzie to jednocześnie ostatnie posiedzenie, choć nie musi. Od tego, co się wydarzy, będzie bowiem zależało, czy pierwsza prezes Sądu Najwyższego straci fotel przewodniczącej, na czym zależy koalicji rządzącej. Oto stan gry na dziś i możliwe scenariusze.
Każdy przedsiębiorca, decydując się na udział w programie pomocowym realizowanym przez Polski Fundusz Rozwoju, zaakceptował możliwości żądania zwrotu udzielonych środków na podstawie rekomendacji zewnętrznych podmiotów — przekonuje Anna Olechowicz, radca prawny. I na konkretnych przykładach pokazuje, że dokumenty przekazane przez CBA w toku postępowań sądowych wskazują wprost, że pomoc uzyskały także podmioty, które nadużyły zaufania państwa.
Z dostępnych danych wynika, że Polski Fundusz Rozwoju skierował już ponad 16 tys. wezwań do zapłaty oraz kilka tysięcy pozwów przeciwko przedsiębiorcom. Z doświadczeń kancelarii Sobota Jachira wynika jednak, że część roszczeń Funduszu może być skutecznie podważona w sądzie. I nie chodzi tylko o sprawy, których podstawą była negatywna rekomendacja CBA. Mec. Łukasz Musiał pokazuje wygrany spór o zwrot umorzonej subwencji.
Projekt nowej ustawy o kredycie konsumenckim oznacza fundamentalne zmiany dla przedsiębiorców świadczących usługi odroczonych płatności. Kierunek wytyczony przez unijną dyrektywę często będzie wiązać się z koniecznością przedefiniowania modeli biznesowych. Dlaczego? Krok po kroku wyjaśnia dr Wanesa Choptiany-Mańka z Uniwersytetu WSB Merito w Warszawie.
W ostatnim czasie w mediach społecznościowych pojawia się wiele wypowiedzi dotyczących tzw. sankcji kredytu darmowego (SKD) jako prostego sposób na "odzyskanie" pieniędzy z zawartych wcześniej umów kredytowych (kredytów gotówkowych). Adwokat Wojciech Wandzel z kancelarii KKG Legal, na sprawę patrzy inaczej i przedstawia drugą stronę medalu. Zwraca uwagę, że rynek roszczeń z tytułu SKD jest zdominowany przez firmy odszkodowawcze i parakancelarie.
Choć są wakacje, to w debacie publicznej nie milkną dyskusje o skutkach zniesienia prac domowych przez ministrę edukacji Barbarę Nowacką przy akceptacji premiera Donalda Tuska. Nauczyciele i rodzice w tej decyzji widzą przyczyny pogorszenia wyników uczniów. Adwokat Grzegorz Prigan idzie krok dalej. Analizuje czy polityczna decyzja, która jego zdaniem przyczyniła się do edukacyjnej ruiny, może skutkować odpowiedzialnością przed Trybunałem Stanu.
Na stronach Rządowego Centrum Legislacji opublikowany został kolejny projekt ustawy o zmianie ustawy o świadczeniu usług drogą elektroniczną oraz niektórych innych, który wdraża unijne rozporządzenie DSA (Akt o usługach cyfrowych). Dorota Głowacka i Anna Obem z Fundacji Panoptykon zwracają uwagę, że Ministerstwo Cyfryzacji uwzględniło wiele postulatów organizacji broniących wolności w sieci, ale możliwość odwołania się od niesłusznie nałożonej blokady wciąż jest ograniczona.
Warszawski Sąd Okręgowy zapytał Trybunał Sprawiedliwości Unii Europejskiej o fundamentalną kwestię, ważną dla blisko 200 tys. spraw. "Orzeczenie Trybunału zaważy na tym, czy polscy frankowicze będą mogli dalej dochodzić pełnego zwrotu wszystkich wpłat na rzecz banków i odsetek" — piszą w komentarzu dla Business Insidera Radosław Górski i Piotr Pląska, którzy reprezentują konsumentów w tej konkretnej sprawie. I wyjaśniają w siedmiu punktach stanowisko sądu, ale także tłumaczą, dlaczego nie powinno być wątpliwości tam, gdzie od dawna już ich nie było.
Rozgorzała ostatnio burzliwa debata dotycząca działań Marcina Kubiczka, syndyka Getin Noble Banku, ale też Idea Banku. W rozmowie z Business Insider Polska Marcin Kubiczek odpowiada na pytania o konflikt interesów, jak dobiera sobie współpracowników, ile kosztują spory z frankowiczami, ale nie tylko.
Wraz z dynamicznym rozwojem rynku kryptowalut rośnie również potrzeba jego skutecznej regulacji — zarówno w zakresie przeciwdziałania nadużyciom finansowym, jak i zapewnienia przejrzystości podatkowej. W odpowiedzi na te wyzwania Unia Europejska wprowadza zmiany, które mają ujednolicić zasady obrotu aktywami cyfrowymi. Adwokat Tomasz Konarzewski z kancelarii Tomczykowski Tomczykowska wyjaśnia obowiązujące zasady rozliczania się z przychodów z kryptowalut i ostrzega przed skutkami zmian w prawie.
Od 13 lipca obowiązuje duża część przepisów tzw. pierwszego rządowego pakietu deregulacyjnego. Ustawa wprowadza elektroniczne umowy leasingu, mniej kontroli w firmach, wiele uproszczeń dla prowadzenia działalności gospodarczej. Przede wszystkim przewiduje istotne zmiany w postępowaniu administracyjnym. Sześć najważniejszych opisuje radca prawny Dariusz Rosolski z kancelarii BLSK. Wyjaśnia czym są doręczenia zastępcze, decyzje "hybrydowe" czy nowe zasady autokontroli.
28 czerwca 2025 r. to data, która na zawsze zmieniła oblicze marketingu w Polsce, jak również w całej Unii Europejskiej. W tym dniu weszła w życie ustawa o zapewnieniu dostępności w produktach i usługach. Dla marketerów oznacza to konieczność fundamentalnej rewizji strategii, procesów i narzędzi komunikacji z klientami. Co muszą zrobić, jak wesprzeć swoje firmy? Na trudne pytania odpowiada Magdalena Murzyn z Uniwersytetu WSB Merito we Wrocławiu.
Uchwała Sądu Najwyższego stwierdzająca ważność wyborów prezydenckich jest jak kawałek błękitnego nieba w czasie politycznego sztormu. Teraz ruch należy do marszałka Sejmu Szymona Hołowni, który już zdecydował, co zrobi. Wybrał łagodny kurs i zapowiedział, że odbierze przysięgę prezydencką od Karola Nawrockiego. Nie chce kierować nas w oko konstytucyjnego cyklonu, czego domaga się część polityków.
Komentarze po wyrokach TSUE w sprawach tzw. frankowiczów przyzwyczaiły opinię publiczną do panującego dwugłosu środowisk reprezentujących przeciwne strony sporu. Radca prawny Wojciech Bochenek uważa, że od czasów sprawy Dziubak przekonaliśmy się, że tu nie ma przegranych i zarówno konsumenci, jak i banki mogą z nich wyciągnąć coś dla siebie. — Opinie, tezy oraz komentarze najlepiej weryfikuje upływający czas i spadające kartki kalendarza, oraz co najważniejsze dla prawników, kierunek, w jakim ukształtowało się orzecznictwo — zwraca uwagę pełnomocnik konsumentów.
Nasza strategia postawi z głowy na nogi polskie mieszkalnictwo — deklaruje Tomasz Lewandowski, wiceminister rozwoju i technologii. Podkreśla, że skoro zwiększą się wydatki na budownictwo społeczne, to powinny być efektywnie wydawane. — Jeżeli chcemy położyć na stole miliardy złotych na budownictwo komunalne i społeczne, jeżeli mam tego z przekonaniem bronić w Sejmie, to musimy uporządkować system. Bez tego, to byłby populizm, a nie mądra polityka mieszkaniowa — podkreśla w rozmowie z Business Insider Polska.
Polskie prawo spadkowe stoi u progu rewolucji. Czy Polska ma szansę wyprzedzić inne kraje i jako pierwsza w Europie wprowadzić regulacje dotyczące testamentu audiowizualnego? — Tak, ale pod warunkiem, że ustawodawca odważy się wyjść naprzeciw zmieniającym się potrzebom społecznym i technologicznym, a także towarzyszącym temu rozwojowi zagrożeniom — odpowiada radca prawny Karolina Rybak. Pierwszy krok został już uczyniony.
Rafał Trzaskowski przegrał wybory prezydenckie, ale Donald Tusk nie chce rozliczeń. — Jeśli premier nie chce zapracować na dotkliwą porażkę w wyborach parlamentarnych za dwa lata, musi natychmiast rozpocząć inny proces: odbudowy poczucia sprawiedliwości. Potrzebna jest nowa filozofia działania państwa: oparta na szacunku, dostępności, uczciwości i sprawności — mówi Krzysztof Izdebski z Fundacji Batorego. W rozmowie z Business Insider punktuje błędy i wskazuje kierunki działania.
"Im więcej przepisów, tym łatwiej dużym graczom, takim jak my. Ale to nie o nas chodzi" — mówi Rafał Brzoska w rozmowie z Business Insider Polska. Szef InPostu zapewnia, że nie ma ambicji politycznych, a wsparcie deregulacji uważa za swój obywatelski obowiązek. Jednocześnie zdradza, że planuje ekspansję na kolejne europejskie rynki. W grze są trzy kraje.
Adam Bodnar, minister sprawiedliwości i prokurator generalny, odpiera zarzuty o odpowiedzialność za porażkę Rafała Trzaskowskiego w wyborach prezydenckich. W rozmowie z Business Insiderem tłumaczy, dlaczego dotąd nie udało się przeprowadzić pełnej reformy sądownictwa, ale mówi też, co dalej z KRS, gdy Karol Nawrocki odmówi współpracy. Zapowiada kontynuację rozliczeń polityków PiS i nie unika pytania o aferę GetBack.
Rząd chwali się deregulacją prawa na niespotykaną dotąd skalę, opartą na rekomendacjach zespołu Rafała Brzoski. Milczy jednak o najważniejszym: złamaniu fundamentalnych zasad stanowienia prawa. Czy za fasadą "społecznego zaangażowania" nie kryje się po prostu nieopodatkowany, nieujawniony lobbing — zastanawiają się adwokaci Grzegorz Prigan i Karol Pachnik.

--------------------------------------------------------------------------------

Z jakich rozwiązań prawnych korzystają ludzie majętni? [FELIETON]
https://businessinsider.com.pl/prawo/piec-sposobow-na-ochrone-majatku-z-takich-rozwiazan-korzystaja-bogaci/ysfqhsz
Największym błędem osób zamożnych w Polsce jest nadal nadmiernie pompowanie majątku prywatnego lub przekazywanie aktywów poza swoją kontrolę np. członkom rodziny. Poniżej przedstawiam pięć lepszych rozwiązań prawnych, z których najczęściej korzystają osoby zamożne wraz z wyjaśnieniem, dlaczego to robią i od jakiego poziomu majątku takie struktury mają sens ekonomiczny.
Osoby majętne i bardzo majętne różnią się podejściem do prawa i pieniędzy. Większość z nich wyznaje zasadę Rockefellera "Nie miej nic, kontroluj wszystko". Mechanizmy ochrony majątku są szczególnie istotne w kraju o wysokim ryzyku prawnym, jakim jest Polska w przededniu wprowadzenia w 2026 reform takich jak KSeF czy nowe uprawnienia PIP.
Z jakich rozwiązań korzystają osoby zamożne?
Czytaj także w BUSINESS INSIDER
1. Spółki holdingowe (krajowe i zagraniczne)
Stare brutalne przysłowie mówi "jeśli nie wiem kto jest frajerem przy stole pokerowym, to jest to osoba bez spółki holdingowej". Budując struktury dla klientów dzielimy bowiem spółki zawsze na dwa zasadnicze typy: operacyjne, czyli prowadzące realną działalność (np. fabrykę, wynajem nieruchomości, handel, usługi) i holdingowe, które nie uczestniczą w działalności ryzykownej, lecz posiadają udziały i aktywa, gromadzą zyski z dywidend i zarządzają majątkiem grupy.
Dzięki takiej strukturze możliwe jest nie tyle "unikanie podatków", ile efektywne ich planowanie. Dzięki temu dywidendy mogą być kumulowane i reinwestowane, ryzyka operacyjne są oddzielone od majątku właściciela, struktura jest bardziej odporna na upadłość jednej spółki. Bogaci niemal nigdy nie trzymają wszystkich biznesów "w jednej spółce".
Próg opłacalności: zawsze, przy posiadaniu co najmniej 2–3 spółek operacyjnych.
2. Trust (w jurysdykcjach anglosaskich). Dlaczego bogaci z nich korzystają?
Trust to jedno z najstarszych narzędzi ochrony majątku na świecie. W uproszczeniu: właściciel przekazuje na podstawie specjalnej umowy majątek do trustu, który jest zarządzany przez zewnętrznego powiernika zgodnie z bardzo precyzyjnymi zasadami. Bogaci korzystają z trustów, bo pozwala to na pełną anonimowość.
Dodatkowo trust jest trudny do "przebicia" prawnie, pozwala na niemal całkowite wyłączenie majątku z naszych osobistych roszczeń, daje ogromną elastyczność w ustalaniu, kto i kiedy korzysta z pieniędzy. Co istotne, trust jest instytucją prawa anglosaskiego, nie da się go prawidłowo zbudować na prawie polskim.
Próg opłacalności:
— najczęściej od 10-20 mln zł,
— szczególnie przy majątku międzynarodowym lub rodzinach wielojurysdykcyjnych.
3. Fundacje prywatne: w Polsce rodzinna (lub ich zagraniczne odpowiedniki np. w Liechtensteinie)
Dlaczego majętni z nich korzystają? Fundacja prywatna pozwala oddzielić majątek od osoby fizycznej. Aktywa (udziały w spółkach, nieruchomości, środki finansowe) przestają "należeć" do konkretnej osoby, a zaczynają być zarządzane zgodnie z zasadami zapisanymi w statucie.
Dla ludzi majętnych to kluczowe narzędzie zapobiegające rozdrobnieniu majątku oraz sposób ochrony przed rozwodami, sporami spadkowymi i wierzycielami. Jeśli majątek wniesiemy do fundacji odpowiednio wcześniej, to nie dotyczą go nasze osobiste długi. Dodatkowo to sposób planowania sukcesji bez chaosu testamentowego. Jak to działa?
Fundator umiera z zerowym kontem, przez co unikamy sporów spadkowych. Dodatkowo utrzymuje kontrolę nad majątkiem nawet po jego formalnym przekazaniu na rzecz fundacji. Co istotne, fundacja nie służy do codziennego prowadzenia biznesu, jej rolą jest bycie "skrytką" i czapką nad całą strukturą, w tym spółkami holdingowymi. Szczególnie opłacalna przy aktywach "rodzinnych", które mają przetrwać pokolenia. Mimo kontrowersji fundacja rodzinna w Polsce pozostaje dobrym rozwiązaniem dla osób bez ochrony lub niestosujących agresywnych optymalizacji.
Próg opłacalności:
— zazwyczaj od 1-5 mln wartości majątku przy fundacji rodzinnej i od 15 mln zł dla fundacji prywatnych.
4. Korzystanie z pieniędzy w ramach struktur, bez wypłacania do PIT. Jak to możliwe?
To jedna z najistotniejszych różnic pomiędzy osobami majętnymi a osobami zatrudnionymi na etacie. Etatowiec często oddaje Państwu 40-50 proc. pensji brutto, a milioner zero. Jak to możliwe? Milioner po prostu nie ma pensji. Najzamożniejsi nie wypłacają środków do majątku prywatnego, gdzie objęte byłyby podatkiem PIT. Realizują wydatki, inwestycje czy pożyczki w ramach spółek.
Zamożni ludzie na całym świecie nie kupują prywatnie, lecz przez spółki: inwestują w nieruchomości jako spółka celowa, pożyczają środki pomiędzy spółkami w grupie, wydają pieniądze w ramach działalności gospodarczej, finansują rozwój nowych przedsięwzięć bez potrzeby wypłaty wynagrodzenia czy dywidendy do osoby fizycznej. Co więcej, spółka w innym kraju pozwala swobodnie wrzucić w koszty zakupy, które w Polsce będą kwestionowane.
W praktyce oznacza to, że kapitał pozostaje w obrocie gospodarczym, a nie w prywatnym portfelu: dzięki czemu nie powstaje obowiązek zapłaty PIT od każdej złotówki. To nie jest luka w prawie, tylko świadome zarządzanie majątkiem i ryzykiem z poszanowaniem przepisów i logiki finansowej.
5. Rezydencja podatkowa i dywersyfikacja jurysdykcji
Dlaczego bogaci z tego korzystają? Bogaci nie uzależniają całego życia i majątku od jednego państwa. Kiedyś istniały mechanizmy optymalizacji podatkowej wypłat z zagranicy dla polskich rezydentów. Natomiast dziś po COVID i pracy zdalnej zmiana rezydencji staje się coraz częstsza.
Najczęściej wymieniana zasada to biznes w kraju A, aktywa w kraju B a rezydencja podatkowa w kraju C. Wynika to z dywersyfikacji oraz faktu, że rzadko jeden kraj spełnia wszystkie przesłanki. Dlatego najbogatsi często mają spółki w różnych krajach, posiadają aktywa poza krajem rezydencji, planują zmianę rezydencji z dużym wyprzedzeniem.
Próg opłacalności:
— zazwyczaj od 1-2 mln zł rocznych dochodów lub
— przy prowadzeniu działalności międzynarodowej.
Podsumowanie
Ludzie majętni nie korzystają z tych rozwiązań dlatego, że mają jakąś tajemną wiedzę. Oni mają świadomość, że prawo i struktura na pewnym poziomie majątku przestaje być kosztem, a zaczyna być inwestycją. Im większy majątek, tym większe ryzyko, tym większe znaczenie struktury, tym mniejsze znaczenie prostych rozwiązań typu "testament" czy "jedna spółka".
Autor: Maciej Oniszczuk, prezes zarządu, partner zarządzający Oniszczuk & Associates

--------------------------------------------------------------------------------

Kto wymyślił szpilki z dzwoneczkiem w kolorze złota? Sąd nie miał wątpliwości w sprawie popularnej marki
https://businessinsider.com.pl/prawo/firma/vadna-novak-przegrywa-w-sadzie-ten-poczul-sie-oszukany-w-sprawie-zlotego-dzwoneczka/gj9hckt
Historia Dominiki Nowak może posłużyć za scenariusz filmu, a przynajmniej dokumentu dla popularnej platformy streamingowej. Młoda, ambitna kobieta, zakochana w sztuce i modzie, najpierw kształci się w Krakowie, następnie wyjeżdża do prestiżowego studia w Paryżu, po czym tworzy własną markę obuwia — Vanda Novak. Elementem charakterystycznym jej projektów jest złoty dzwoneczek w obcasie. I wtedy do gry wkracza sąd.
Vanda Novak chciała, by nikt inny nie mógł w swoich projektach wykorzystywać wspomnianego złotego dzwoneczka. I wszystko szło dobrze aż do grudnia 2025 r.
Wtedy to okazało się, że według sądu charakterystyczna szpilka "nie odzwierciedla osobowości Dominiki Nowak".
Sąd poczuł się oszukany i stwierdził, że "w kontekście uprawnionej, będącej profesjonalistką w dziedzinie wzornictwa i mody — byłoby niezwykle mało prawdopodobne, by nie wiedziała o dokonaniach innych słynnych projektantów obuwia".
Złoty dzwoneczek przy obcasie już się bowiem w modzie pojawił. Spółka w przesłanym redakcji stanowisku podkreśla jednak, że "twierdzenia dotyczące braku oryginalności obcasów projektowanych i wykorzystywanych przez Vanda Novak pozostają w sprzeczności z dorobkiem marki, która jako jedyna w Polsce konsekwentnie funkcjonuje w segmencie obuwia premium". Oto szczegóły sporu.
Czytaj także w BUSINESS INSIDER
"Vanda Novak to mariaż tradycji z nowoczesnością. Projekty będące hołdem dla słowiańskiego dziedzictwa, odpowiadają potrzebom nowoczesnej, kosmopolitycznej kobiety. Buty o perfekcyjnej formie — pełne seksapilu, a przy tym niezwykle funkcjonalne i wygodne. Tworzone z najlepszej jakości komponentów sprowadzanych z Włoch, montowane w Polsce przez doświadczonych rzemieślników" — tak Dominika Nowak pisze o swojej marce, którą stworzyła.
Dbając o swoje interesy, jej spółka pozwała inną firmę o naruszenie praw autorskich do szpilki na dzwoneczku. W praktyce chodzi o dzwoneczek w złotym kolorze, czyli odcinającym się od reszty obcasa.
Spółka Vanda Novak zażądała zabezpieczenia w postaci zakazu sprzedaży konkurencji czarnych i brązowych botek na szpilce zakończonej cylindrycznym złotym dzwonkiem. I w tej o to sprawie doszło do zaskakującego zwrotu akcji.
Wszystko idzie po myśli
Sądy zgadzają się na zabezpieczenie, gdy strona uzasadni prawdopodobieństwo wygrania sprawy. I Sąd Okręgowy w Warszawie XXII Wydział Własności Intelektualnej 9 października 2025 r. udziela zabezpieczenia, o jakie prosi spółka Dominiki Nowak.
Zakazuje w nim produkowania i sprzedaży, w tym w internecie czarnych i brązowych botek na szpilce zakończonej dzwoneczkiem w złotym kolorze, jak na obrazku poniżej.
Sąd decyduje też o zajęciu butów należących do pozwanego do czasu prawomocnego zakończenia postępowania. W sumie chodzi o buty o takich cechach:
a) smukła forma obcasa typu "stiletto" ("szpilka");
b) dolna część obcasa wyposażona w cylindryczny element o dzwonkowym kształcie w kolorze kontrastującym, obejmujący obcas bezpośrednio nad flekiem;
c) zastosowanie fleku, odseparowanego wizualnie od trzonu obcasa przez wskazany element cylindryczny o dzwonkowym kształcie.
Pozwana spółka odwołuje się jednak od tego postanowienia, a sąd 11 grudnia 2025 r. zmienił zdanie o 180 stopni, uchylił postanowienie o zabezpieczeniu i w całości oddalił wniosek w tej sprawie.
Sąd zmienia zdanie, bo czuje się oszukany
Obie sprawy rozpatrywał jeden sędzia Krzysztof Kurosz. Jak to więc możliwe, że najpierw w październiku przyznał zabezpieczenie, a potem w grudniu je uchylił?
Jak czytamy w uzasadnieniu, u podłoża październikowego rozstrzygnięcia "leżała również przesłanka negatywna, niewyrażona w treści wniosku i uzasadnienia, a niezbędna do uzyskania ochrony. Tą przesłanką było niepojawianie się tej formy obcasa wcześniej. [...] W kontekście uprawnionej, będącej profesjonalistką w dziedzinie wzornictwa i mody — byłoby niezwykle mało prawdopodobne, by nie wiedziała o dokonaniach innych słynnych projektantów obuwia".
Dominika Nowak studiowała historia sztuki w Krakowie, potem uczyła się legendarnym Studio Berçot w Paryżu, które kształtowało słynnych projektantów, a w 2023 r. zostało włączone do Paris College of Art.
We wniosku o zabezpieczenie spółka Vanda Novak przekonywała zaś, że obcas ten stanowi odzwierciedlenie osobowości jego twórczyni Dominiki Nowak. A sąd działał "w zaufaniu do materiału dowodowego przedstawionego przez wnioskodawcę, oceniając, czy dany wytwór człowieka spełnia znamiona oryginalności (czy jest utworem), czy wniosek jest spójny i zaopatrzony w odpowiednie dowody".
Złoty dzwoneczek znany od początków XX w.
Pozwana spółka w zażaleniu przedstawiła zaś dowody ewidentnie świadczące, że identyczny albo niemalże identyczny kształt obcasa i zestawienie jego elementów pojawia się we wzornictwie uznanych europejskich producentów obuwia od już od wczesnych lat XX w., poprzez lata 70. i 80. XX w., aż do dziś.
Wkład Dominiki Nowak "w przypadku tego konkretnego obcasa objętego wnioskiem polega zatem na użyciu standardowego czarnego koloru górnej części obcasa i jego standardowego kształtu (to zaś nie stanowi przejawu działalności twórczej o indywidualnym charakterze). Nie negując wysokich walorów estetycznych objętego wnioskiem obcasa, należy jednak skonkludować, że stanowi on wariację na temat znanego motywu z lat wcześniejszych, którego indywidualny charakter nie osiąga minimum ochrony prawnoautorskiej" — czytamy w uzasadnieniu.
Sędzia Kurosz wskazuje też, że w europejskich orzeczeniach dotyczących praw autorskich (kwalifikacji obuwia lub jego elementów jako utworu) sądy badają czy dochodziło do arbitralnych wyborów i kreatywnego podejścia.
Powołuje się przy tym na wyrok Sądu Apelacyjnego w Paryżu z 18 września 2024 r., w którym za utwór uznano słynne damskie szpilki Christian Louboutin z czerwoną podeszwą. Są one chronione nie tylko jako znak towarowy (wyrok TSUE z 12 czerwca 2018 r. w sprawie C-163/16), ale również jako dzieło autorskie.
W sprawie spółki Vandy Novak chodzi co prawda o charakterystyczny obcas zakończony elementem dzwonka w kolorze kontrastującym do koloru szpilki, ale to nie ona go wykreowała. Dlatego, choć dzięki niemu spółka Dominiki Nowak osiągnęła sukces, to jednak nie może zakazać korzystania z tego pomysłu innym.
Vanda Novak broni swojej oryginalności
Spółka Vanda Novak, w odpowiedzi na pytania Business Insidera o postanowienie sądu, podkreśla, że jej zastrzeżenia dotyczą nie tylko istotnego podobieństwa samych obcasów, lecz również sposobu prezentacji i promocji produktów, który wykazuje wyraźne zbieżności z wypracowaną przez markę Vanda Novak estetyką.
"Wprowadzenie produktów Carinii na rynek spotkało się z jednoznacznymi sygnałami od klientek marki, wskazującymi na dostrzegalne podobieństwa, co bezpośrednio przyczyniło się do podjęcia kroków prawnych i zainicjowania postępowania sądowego" — informuje spółka.
Podkreśla, że argumentacja podniesiona przez konkurencyjną spółkę nie znajduje uzasadnienia.
"Twierdzenia dotyczące braku oryginalności obcasów projektowanych i wykorzystywanych przez Vanda Novak pozostają w sprzeczności z dorobkiem marki, która jako jedyna w Polsce konsekwentnie funkcjonuje w segmencie obuwia premium, opierając swoją identyfikację wizualną i ofertę produktową na charakterystycznym obcasie zaprojektowanym przez Dominikę Nowak. Przywoływane przez konkurencję jednostkowe przykłady historycznych projektów obuwia innych autorów nie miały wpływu na proces twórczy Dominiki Nowak i mogą być co najwyżej oceniane jako podobne, nie zaś tożsame" — podkreśla spółka.
Jej zdaniem "kształt, kolorystyka, zastosowane materiały oraz pozostałe cechy wpływające zarówno na estetykę, jak i funkcjonalność obuwia Vanda Novak, w sposób jednoznaczny świadczą o jego oryginalnym charakterze oraz ugruntowanej pozycji rynkowej marki."
Spółka podkreśla też, że postępowanie dotyczące zabezpieczenia pozostaje bez wpływu na tok sprawy głównej, która jest rozpoznawane niezależnie.
Zabezpieczenie jest przyznawane bowiem, gdy strona uprawdopodobni roszczenie oraz interes prawny w jego udzieleniu. Mówiąc w skrócie, przekona sąd na wstępnym etapie, bez szczegółowego postępowania dowodowego, że ma rację w sporze, a brak zabezpieczenia utrudni lub uniemożliwi wykonanie przyszłego orzeczenia.

--------------------------------------------------------------------------------

To pytanie wciąż możesz usłyszeć na rozmowie rekrutacyjnej. Sprawdź, dlaczego
https://businessinsider.com.pl/prawo/praca/nowe-zasady-rekrutacji-w-polsce-od-24-grudnia-wynagrodzenie-musi-byc-jawne/g6160md
To pytanie wciąż możesz usłyszeć na rozmowie rekrutacyjnej. Sprawdź, dlaczego
Tegoroczna wigilia będzie symboliczna. Przede wszystkim po raz pierwszy jest to dzień ustawowo wolny od pracy. Po drugie, od 24 grudnia 2025 r. firmy będą musiały ujawniać kandydatom do pracy wysokość wynagrodzenia lub jego przedział. Po trzecie będą musiały zadbać, by podczas całego procesu rekrutacji nie doszło do dyskryminacji. I to może być większe wyzwanie niż informowanie o pensjach. A to dopiero pierwszy etap wdrażania w Polsce dyrektywy o transparentności płac. Co już obowiązuje, a co czeka pracodawców i zatrudnionych? Wyjaśniamy.
- W najbliższym czasie pracodawców i pracowników czeka rewolucja
- Chodzi o zmiany przepisów dotyczących jawności płac i niedyskryminującej rekrutacji
- Pierwsze regulacje wchodzą w życie już 24 grudnia, kolejne są na etapie konsultacji
- Więcej informacji o biznesie znajdziesz na Businessinsider.com.pl
Z badań No Fluff Jobs wynika, że aż 92,9 proc. Polek i Polaków uważa pokazywanie widełek za ważny lub bardzo ważny element ogłoszeń o pracy. Według danych Grant Thornton tylko 21 proc. publikowanych ofert pracy zawiera informację o wynagrodzeniu.
Firmy nie ujawniają wynagrodzeń, bo boją się reakcji pracowników i kolejek po podwyżki. — Jeśli nie mamy siatek płac w firmie, a rynek wymusza zatrudnianie coraz droższych specjalistów, ujawnienie widełek w ogłoszeniu mogłoby skończyć się kolejką osób przychodzących po podwyżkę — tłumaczył w Business Insider Polska Karol Kapuściński, ekspert rynku pracy i Chief Revenue Officer w No Fluff Jobs.
Czy nowelizacja Kodeksu pracy, która zaczyna obowiązywać 24 grudnia br., będzie przełomem i zmieni podejście firm? Częściowo tak, ale na cud pełnej jawności nie ma co liczyć. To efekt przepisów, które na razie częściowo wdrażają unijną dyrektywę o luce płacowej. Sytuację może nieco zmienić drugi etap reformy, który dopiero trafił do konsultacji. Wyjaśniamy, co dla kandydatów i firm oznaczają już obowiązujące przepisy, i jakie plany ma rząd.
Informowanie o wynagrodzeniu to już obowiązek
Do tej pory widełki płacowe w ogłoszeniu były "dobrą praktyką". Od 24 grudnia informowanie o wynagrodzeniu staje się elementem prawnym procesu rekrutacji, który ma zapewnić kandydatowi możliwość świadomych negocjacji.
To efekt ustawy z 4 czerwca 2025 r. zmieniającej Kodeks pracy, opublikowanej w Dz.U. 23 czerwca 2025 r., poz. 807. Wdraża ona niektóre przepisy dyrektywy w sprawie wzmocnienia stosowania zasady równości wynagrodzeń dla mężczyzn i kobiet za taką samą pracę lub za pracę o takiej samej wartości za pośrednictwem mechanizmów przejrzystości wynagrodzeń oraz mechanizmów egzekwowania (dyrektywa 2023/970).
— Dyrektywa zmierza do tego, żeby było transparentnie i niedyskryminująco. Ważnym elementem w eliminowaniu dyskryminacji płacowej jest przejrzystość wynagrodzeń przed zatrudnieniem — wyjaśnia dr Dominika Dörre-Kolasa, radca prawny, partner w kancelarii Raczkowski.
Zgodnie z nowo dodanym art. 18 [3ca] do Kodeksu pracy osoba ubiegająca się o zatrudnienie na danym stanowisku otrzymuje od pracodawcy informację o wynagrodzeniu.
O jakim wynagrodzeniu musi wiedzieć kandydat do pracy?
To oznacza, że po 24 grudnia pracodawca ma obowiązek przekazać kandydatowi, zarówno aplikującemu z rynku, jak i pracownikom biorącym udział w rekrutacji wewnętrznej, informację o początkowym wynagrodzeniu lub jego przedziale.
Dr Dominika Dörre-Kolasa wyjaśnia, że wynagrodzenia powinno obejmować nie tylko płacę miesięczną, ale również składniki uzupełniające lub zmienne. — Wszelkie świadczenia oprócz zwykłej podstawowej lub minimalnej płacy godzinowej lub płacy miesięcznej, które pracownik otrzymuje bezpośrednio lub pośrednio, pieniężne lub rzeczowe — dodaje.
Jej zdaniem informacja o wynagrodzeniu powinna obejmować te składniki, które można negocjować, czyli:
- wynagrodzenie zasadnicze: stała miesięczna lub godzinowa stawka;
- składniki uzupełniające lub zmienne: premie regulaminowe, premie uznaniowe (jeśli są wypłacane systematycznie), nagrody pieniężne;
- dodatki: funkcyjne, stażowe;
- prowizje i bonusy sprzedażowe: jeśli są elementem stanowiska.
To zaś oznacza, że pracodawca nie musi informować o:
- benefitach pozapłacowych, o ile nie są w pełni finansowane przez pracodawcę;
- świadczeniach z ZFŚS: wczasy pod gruszą, paczki świąteczne.
- narzędziach pracy: laptop, telefon, samochód służbowy (o ile jest używany zgodnie z zasadami i nie stanowi nielimitowanego bonusu do celów prywatnych).
- zwrotach kosztów: ryczałty za pracę zdalną, diety, zwroty za paliwo w delegacji.
Czy w każdym ogłoszeniu będą widełki?
Zgodnie z nowelizacją pracodawca musi ujawniać wynagrodzenie (lub jego przedział) osobie ubiegającej się o pracę, a więc na etapie rekrutacji. To oznacza, że informacja o wynagrodzeniu lub widełki nie będą w każdym ogłoszeniu.
Przepisy dają firmom pewną elastyczność. Te, które chcą, mogą publikować informację o wynagrodzeniu lub widełki w ogłoszeniach. Inne mogą jedynie z wyprzedzeniem poinformować kandydata o wynagrodzeniu w formie papierowej lub elektronicznej. Może to zrobić przed rozmową kwalifikacyjną, ale nawet w liście intencyjnym.
— Mamy więc dwie opcje do wyboru. Po pierwsze, kiedy informujemy, czy w ogłoszeniu, czy na późniejszym etapie rekrutacji. A po drugie, czy podajemy informacje o promowanym wynagrodzeniu, czy przedział wynagrodzenia na danym stanowisku — tłumaczy dr Dominika Dörre-Kolasa.
Czy może paść pytanie: ile chcesz zarabiać?
W praktyce oznacza to, że kandydat wciąż może iść na rozmowę kwalifikacyjną "w ciemno". To też oznacza, że kandydaci wciąż mogą usłyszeć pytania, a ile chciałbyś zarabiać.
— Pracodawca podczas rozmowy rekrutacyjnej będzie mógł zapytać, jakie są oczekiwania płacowe — przyznaje mec. Dörre-Kolasa.
Przyszły potencjalny pracodawca, nie może jednak pytać kandydata i kandydatki do pracy o dotychczasowe zarobki, a nie w obecnej ani poprzednich pracach.
Rekrutacja bez dyskryminacji. To będzie największy wyzwanie
Nowelizacja zobowiązuje też wprost pracodawców do tego, aby ogłoszenia o naborze na stanowisko oraz nazwy stanowisk były neutralne pod względem płci, ale nie tylko. Ustawa mówi też, że cały proces rekrutacyjny ma przebiegał w sposób niedyskryminujący. Co to oznacza w praktyce?
— Chodzi o to, aby na dzień dobry ogłoszenie nie wyglądało jako męskie, żeńskie — mówi dr Dominika Dörre-Kolasa z kancelarii Raczkowski. I podaje konkretny przykład.
Jeśli pracodawca poszukuje kierownika/kierowniczki, ale oczekuje silnej osoby, a ogłoszenie ilustruje fragment ręki w garniturze, z zegarkiem, to od razu widać, że jest to propozycja do konkretnej płci, czego nowe prawo zabrania. W efekcie nie wystarczy tylko zadbać o właściwe nazwy stanowisk, ale także dobór słów, ilustracji.
Co ważne nie tylko ogłoszenie ma być neutralne, ale cały proces rekrutacji. Rekrutacja niedyskryminująca oznacza, że na każdym etapie są obiektywne kryteria doboru osób do pracy.
— To będzie już wyzwanie dla firm, aby stosowały te same kryteria wobec wszystkich kandydatów, unikały kryteriów osobistych, i wszystko miały odpowiednio udokumentowane. Chodzi o kryteria doboru na poszczególnych etapach rekrutacji, czyli na jakiej podstawie dokonywany jest pierwszy wybór i dlaczego ktoś przechodzi do następnego etapu — tłumaczy ekspertka.
Mec. Dörre-Kolasa zwraca uwagę, że na każdym etapie rekrutacji, kryterium doboru, wciąż może stanowić oczekiwanie wynagrodzenie.
— Jeśli ktoś chce bowiem zarabiać 20 tys. zł, a potencjalny pracodawcy ma w budżecie na to stanowisko ma maksymalnie 15 tys. zł, to wyjaśnienie tego jest w interesie obu stron. Sytuacja, w której osoba ubiegająca się o zatrudnienie dowie się, o tym, że jej oczekiwania nie mieszczą się w górnym przedziale widełek, będzie niekorzystna. Dlatego ta informacja powinna być podana jak najwcześniej, aby proces był transparentny — dodaje Dörre-Kolasa.
Pracodawcy muszą się przygotować na pełną jawność wynagrodzeń
Co ważne zarówno obowiązek informowania o wynagrodzeniu, jak i wymóg neutralności procesu rekrutacji, to początek zmian. Ministerstwo Rodziny, Pracy i Polityki Społecznej skierowało przed świętami do konsultacji drugi etap reformy. O tym, że resort nad nią pracuje, informowaliśmy, jako pierwsi na początku roku.
Chodzi o projekt ustawy o wzmocnieniu stosowania prawa do jednakowego wynagrodzenia mężczyzn i kobiet za jednakową pracę lub za pracę o jednakowej wartości.
Przewiduje on, że wszyscy pracodawcy, nawet zatrudniający jednego pracownika, będą musieli dokonać wartościowania stanowisk pracy, określić kryteria ustalenia wynagrodzeń, ich poziomów oraz wzrostu.
Z kolei pracownik będzie miał prawo wystąpić o informację o swoim indywidualnym poziomie wynagrodzenia oraz średnich poziomach wynagrodzenia z podziałem na płeć w swojej kategorii pracowników.
Jeśli uzyskana w ciągu 30 dni odpowiedź nie będzie satysfakcjonująca, to pracownik będzie mógł żądać dodatkowych wyjaśnień i doprecyzowania danych.
Liwiusz Laska, dyrektor generalny MRPiP, zapewnia, że projekt nie wykracza poza regulacje wynikające z dyrektywy, która musi zostać wdrożona do czerwca 2026 r.

--------------------------------------------------------------------------------

Afera z "dotacją na zięcia" z nieoczekiwanym finałem. O tej sprawie prawie wszyscy zapomnieli
https://businessinsider.com.pl/prawo/firma/wraca-afera-na-ziecia-prezes-pozywa-polityka/r1msk3f
Latem tą sprawą żyła cała Polska. W mediach królowały nagłówki o "dotacji dla zięcia", w którą miała być zamieszana marszałek z PiS. Z kontrolą do urzędu w Kielcach wszedł m.in. Roman Giertych. Minister Katarzyna Pełczyńska-Nałęcz zapewniała, że sprawa znajdzie finał w sądzie i już znalazła. Tylko inny niż zapowiadała członkini rządu.
"Można to zakwalifikować jako rażące naruszenie zasad etyki, zasad prawa i przekroczenie uprawnień" — grzmiał Roman Giertych.
"Wezwałam panią marszałek województwa świętokrzyskiego do zwrotu 4 mln 365 tys. zł publicznych pieniędzy" — napisała z kolei w serwisie X ministra funduszy i polityki regionalnej Katarzyna Pełczyńska-Nałęcz. Zapewniała też, że sprawa znajdzie finał w sądzie.
Jak tłumaczyła, Renata Janik, marszałek województwa świętokrzyskiego z ramienia PiS, "podpisała umowę na dotacje dla firmy partnera życiowego swojej córki". Minęły miesiące i sprawa faktycznie w sądzie jest, ale nie tak, jak oczekiwali tego Roman Giertych i Katarzyna Pełczyńska-Nałęcz. Jak ustalił Business Insider Polska, to wspomniany "zięć" ruszył do ofensywy.
Czytaj też: Firmy oskarżane o wyłudzanie dotacji covidowych z PFR. Precedensowa sprawa przed sądem w Katowicach
Czytaj także w BUSINESS INSIDER
Mowa o Łukaszu Dziedzicu i jego spółce EkoEnergia. Biznesmen oraz spółka pozwali o naruszenie dóbr osobistych Gerarda Pedrycza, radnego województwa świętokrzyskiego, za rozpowszechnianie nieprawdziwych i bezpodstawnych informacji.
Krótka historia afery z dotacją na zięcia
Na początek uporządkujemy fakty i bohaterów.
- Główni bohaterowie to:
✓ Renata Janik, marszałek województwa świętokrzyskiego;
✓ Łukasz Dziedzic, prezes spółki EkoEnergia, prywatnie zięć Renaty Janik;
✓ Gerard Pedrycz, radny Sejmiku Województwa Świętokrzyskiego, startujący z list Koalicji Obywatelskiej
✓ Roman Giertych i Lucjan Pietrzczyk, posłowie startujący z list Koalicji Obywatelskiej, z okręgu kieleckiego,
✓ Katarzyna Pełczyńska-Nałęcz, minister funduszy i rozwoju regionalnego.
- Chronologia wydarzeń, które lokalny rozgłos zdobyły już w 2021 r., ale cała Polska usłyszała o nich dopiero w sierpniu 2025 r.
✓ W maju 2018 r. zarząd województwa świętokrzyskiego ogłosił konkurs na dofinansowanie infrastruktury badawczo-rozwojowej Rozwojowego z Regionalnego Programu Operacyjnego Województwa Świętokrzyskiego na lata 2024-2020.
✓ W sierpniu 2018 r. spółka EkoEnergia złożyła wniosek w konkursie o dofinansowanie budowy zaplecza badawczo-rozwojowego.
✓ 21 października 2018 r. odbyły się wybory samorządowe.
✓ 15 listopada 2018 r. ogłoszono wyniki konkursu, spółka EkoEnergia otrzymała blisko 4,5 mln zł dofinansowania. Pod uchwałą o przyznaniu dotacji podpisał się Adam Jarubas, wówczas marszałek województwa, obecnie europoseł i wiceprezes PSL.
✓ 22 listopada 2018 r. Renata Janik (startująca w wyborach z list PiS) została wybrana na wicemarszałek województwa świętokrzyskiego.
✓ 30 kwietnia 2019 r. województwo świętokrzyskie reprezentowane przez Renatę Janik i Andrzeja Bętkowskiego, wówczas marszałka województwa, podpisało ze spółką EkoEnergia umowę o dofinansowanie projektu, wykonując uchwałę z 15 listopada 2018 r.
✓ W kwietniu 2024 r. posłowie Koalicji Obywatelskiej Roman Giertych i Lucjan Pietrzczyk przeprowadzili kontrolę poselską w Świętokrzyskim Urzędzie Marszałkowskim dotyczącą dofinansowania dla EkoEnergii. O kontroli i jej efektach informował też Gerard Pedrycz, ale sprawa była znana lokalnie co najmniej od 2021 r.
✓ W sierpniu 2025 r. minister Katarzyna Pełczyńska-Nałęcz na konferencji prasowej o dotacjach dla branży HoReCa powiedziała przy okazji, że właśnie wystąpiła do województwa świętokrzyskiego o zwrot 4,5 mln zł dofinansowania, które trafiło do EkoEnergii.
Polityk Koalicji Obywatelskiej kontra prezes spółki
Informacje na temat dotacji otrzymanej przez EkoEnergię rozpowszechniał Gerard Pedrycz. Sugerował, że dotacja została przyznana nielegalnie i nieuczciwe ze względu na powiązania rodzinne prezesa z marszałek województwa, skoro to ona podpisała umowę na dofinansowanie (o tym piszemy w dalszej części artykułu).
W pozwie Łukasz Dziedzic przekonuje, że spółka legalnie otrzymała dotację i nie ma podstaw do jej zwrotu. Podkreśla, że konkurs został rozstrzygnięty 15 listopada 2018 r., kiedy marszałkiem województwa świętokrzyskiego był jeszcze Adam Jarubas. To on podpisał uchwałę o rozstrzygnięciu. Renata Janik została wybrana na wicemarszałek 22 listopada 2018 r.
— Wniosek naszej spółki został pozytywnie rozpatrzony pod względem formalnym i merytorycznym, otrzymał najwyższą liczbę punktów. Ta ocena nie była uzależniona od proponowanego zabezpieczenia umowy — podkreśla Łukasz Dziedzic, prezes EkoEnergii w rozmowie z Business Insider Polska, którą wkrótce opublikujemy
Spór o zabezpieczenie umowy
Radny Pedrycz wskazywał też na nieprawidłowości w zabezpieczeniu. Tutaj jednak spółka nie widzi żadnych nieprawidłowości.
— Generalnie po rozstrzygnięciu konkursu zostaliśmy wezwani o dostarczenie dokumentów, w tym propozycji zabezpieczenia. We wzorze umowy była możliwość wyboru formy zabezpieczenia, np. gwarancja ubezpieczeniowa, hipoteka, weksel — mówi Łukasz Dziedzic.
— Zaproponowaliśmy weksel in blanco, który obejmował cały majątek spółki, mającej bardzo dobre wyniki finansowe i posiadającej majątek oraz hipotekę, która ustanawiana była na nieruchomości, na której mieliśmy zrealizować inwestycję. Wówczas były to powszechne i standardowe zabezpieczenia w tego typu projektach. Województwo pierwotnie poprosiło o dodatkowe zabezpieczenie, ale po naszych wyjaśnieniach, zaakceptowało weksel in blanco i hipotekę — dodaje.
To zaktualizowane stanowisko Urzędu Marszałkowskiego było zgodne z dokumentacją konkursową i wytycznymi. Warto przypomnieć, że w 2018 r. złagodzono wymogi co do zabezpieczenia projektów. W przypadku inwestycji weksel nie mógł być jedynym zabezpieczeniem. Musiał być połączony z innym np. hipoteką, gwarancją.
— W naszym przypadku były dwa zabezpieczenia, w postaci weksla i hipoteki. Zaproponowana hipoteka i weksel, dawały zaś 140 proc. zabezpieczania — przekonuje prezes EkoEnergii.
Czy są podstawy do zwrotu dotacji przez spółkę?
Zdaniem radcy prawnego Krzysztofa Brysiewicza, nie ma podstaw, by bez poważnych argumentów podważać udzielenie dofinansowania na rzecz EkoEnergii w ramach RPO Województwa Świętokrzyskiego, szczególnie gdy dofinansowanie nie tylko zostało przyznane, ale projekt został zrealizowany i rozliczony, a także zakończył się okres jego trwałości.
— Nie ma możliwości, aby na etapie podpisania umowy — bez poważnych argumentów ujawnionych już po pozytywnej ocenie (jak np. niewłaściwy status przedsiębiorcy, trudna sytuacja itp.) — podważać wcześniejszą pozytywną ocenę — wyjaśnia Brysiewicz.
Sprawa będzie, ale sąd ma wątpliwości
Spółka i jej prezes nie mają też wątpliwości, że wszystko odbyło się zgodnie z prawem. Dlatego w pozwie żądają przeprosin na profilach Gerarda Pedrycza w mediach społecznościowych (Facebook, Instagram, portal X), stronie internetowej, w mediach lokalnych. Przede wszystkim jednak żądają usunięcia treści naruszających dobre imię i renomę spółki oraz godność i reputację jej prezesa.
EkoEnergia i Łukasz Dziedzic wnieśli też o zobowiązanie Gerarda Pedrycza do opublikowania oświadczenia o toczącym się procesie. To miało być zabezpieczenie na czas toczącego się postępowania sądowego.
Sąd Okręgowy w Warszawie, a dokładnie sędzia Anna Saks, nie przyznał jednak zabezpieczenia Łukaszowi Dziedzicowi i jego spółce na czas trwania procesu. Zabezpieczenie jest przyznawane, gdy strona uprawdopodobni roszczenie oraz interes prawny w udzieleniu zabezpieczenia. Mówiąc w skrócie, przekona sąd na wstępnym etapie, bez szczegółowego postępowania dowodowego, że ma rację w sporze, a brak zabezpieczenia utrudni lub uniemożliwi wykonanie przyszłego orzeczenia.
Radcowie prawni Karol Wątrobiński i Damian Nartowski reprezentujący EkoEnergię i Łukasza Dziedzica zwracają uwagę, że dotychczas nie sporządzono uzasadnienia tego rozstrzygnięcia i nie wiadomo, jakie motywy legły u podstaw decyzji sądu. To rozstrzygnięcie nie jest prawomocne i można je zaskarżyć.
Zdaniem spółki i Łukasza Dziedzica naruszenie ich dóbr osobistych jest oczywiste, co znajduje potwierdzeniu w zachowaniu samego Gerarda Pedrycza, który, choć nie przeprosił, to wycofywał się z niektórych stwierdzeń, np. w wywiadzie telewizyjnym. Z tego względu zapewne zostanie złożone zażalenie.
W tle jednak pozostaje podpis Renaty Janik pod umową. Tu jednak prawo nie jest jednoznaczne, mimo że ówczesna marszałek województwa, to prywatnie mama Karoliny Janik, która od 2022 r. jest żoną Łukasza Dziedzica i pracuje w spółce.
Dwa śledztwa w sprawie
W tej sprawie w 2024 r. śledztwo prowadziła prokuratura, ale je umorzyła. Teraz wróciło na nowo. Początkowo ponowne działania podjęła Prokuratura Rejonowej Kielce-Wschód, ale zostało przekazane do Prokuratury Okręgowej w Kielcach, jak informowała niedawno "Gazeta Wyborcza" z uwagi na skomplikowany charakter postępowania. "Zażądaliśmy dodatkowej dokumentacji. Po jej otrzymaniu zdecydujemy o dalszych czynnościach" — wyjaśnił kieleckiej Wyborczej Daniel Prokopowicz.
Sprawę bada Prokuratura Generalna
Ponadto sprawę dotacji bada Prokuratoria Generalna na wniosek minister Katarzyny Pełczyńskiej-Nałęcz przekazany 25 sierpnia br. To efekt korespondencji między zarządem Województwa Świętokrzyskiego a Ministerstwem Funduszy i Rozwoju Regionalnego. Resort w piśmie z 8 sierpnia 2024 r. zażądał zwrotu blisko 4,5 mln zł dotacji, a województwo odmówiło.
W odpowiedzi na nasze pytania ministerstwo wyjaśniło, że Komisja Europejska w piśmie z 30 lipca 2025 r. przekazała stronie polskiej raport końcowy OLAF (Europejski Urząd ds. Zwalczania Nadużyć Finansowych) dotyczący projektu. Powołując się na ten raport, pismem z 8 sierpnia 2025 r. resort wezwał panią marszałek do zwrotu środków.
MFiPR wskazał, że "w świetle zapisów Kontraktu Terytorialnego dla Województwa Świętokrzyskiego art. 9b ust. 5 i 6 skutki braku możliwości certyfikowania wydatków dotyczących wspomnianego projektu ponosi strona samorządowa".
13 sierpnia br. zarząd województwa świętokrzyskiego pisemnie poinformował ministerstwo, że wezwanie do zwrotu środków jest nieuzasadnione. Dlatego minister wniosła o wszczęcie postępowania sądowego przeciwko zarządowi województwa.
Prokuratoria Generalna nie podjęła jednak jeszcze żadnych decyzji. — Aktualnie finalizowane są czynności związane z analizą sprawy, wyjaśnianie ostatnich wątpliwości i pozyskiwanie brakujących dokumentów (tłumaczeń) — odpowiedział nam Wojciech Murawski, dyrektor Departament Prawa Deliktowego PG.
Czytaj też: Tak CBA prześwietlało firmy w pandemii. Te dokumenty zdradzają szczegóły [TYLKO U NAS]
OLAF to nie jest wyrocznia
Z drugiej strony Ministerstwo Finansów poinformowało nas, że rzeczywiście zalecenia zostały wydane przez Dyrektora Generalnego OLAF pod adresem Dyrekcji Generalnej ds. Polityki Regionalnej i Miejskiej (DG REGIO). Zalecenia mają charakter finansowy.
OLAF zaleca, by DG REGIO podjęła odpowiednie działania w celu zapewnienia, żeby nienależna kwota, określona w raporcie końcowym OLAF, została wyłączona z finansowania UE.
"Zalecenia OLAF nie mają charakteru wiążącego — ostateczna kwota zostanie określona przez DG REGIO po sfinalizowaniu procedury kontradyktoryjnej prowadzonej z udziałem Instytucji Zarządzającej, która może przedstawić swoje stanowisko w sprawie ustaleń i konkluzji zawartych w raporcie końcowym z dochodzenia OLAF, zaleceń OLAF dotyczących programu, a także odnieść się do podjętych w sprawie działań, w szczególności do stanu faktycznego rozliczeń w programie/projekcie" — informuje nas MF.
Ekspert z ostrożnością podchodzi do ustaleń unijnej agencji
Podobnie jak MF sytuację ocenia Krzysztof Brysiewicz. Wskazuje, że ustalenia OLAF nie mają charakteru wiążącego dla ministra funduszy czy zarządu województwa i nie powinny być traktowane jako prawdy objawione.
— Te organy powinny poczynić własne ustalenia i mogą nie zgodzić się z ustaleniami OLAF-u i odstąpić od żądania zwrotu dofinansowania. Pytanie, czy w tej sprawie do takich własnych ustaleń w ogóle doszło, czy ktoś po prostu bezrefleksyjnie skopiował ustalenia raportu OLAF jako swoje — jak to się zwykle dzieje w tego typu postępowaniach — mówi Brysiewicz.
— Jeżeli przyjąć — do czego moim zdaniem nie podstaw — że rzeczywiście wystąpił tu konflikt interesów, który wpłynął na udzielenie dofinansowania beneficjentowi — to okoliczności związane z tym konfliktem były znane już w momencie podpisania umowy o dofinansowanie — dodaje.
Jego zdaniem podejście prowadzące do podważenia dotacji na tym etapie rażąco narusza zasadę zaufania do państwa, a także prowadzi do podważenia sensu procedur konkursowych i kontrolnych.
— Po co prowadzić konkursy, po co prowadzić kontrole skoro w zasadzie ich wyniki nie mają żadnego znaczenia i w każdej chwili może przyjść ktoś, aby znaleźć przysłowiową "jedną cegłę" — kwituje Brysiewicz.
Sądy już się wypowiadały w podobnej sprawie
Według Krzysztofa Brysiewicza nowy marszałek województwa nie tylko nie miał podstaw do odmowy podpisania umowy o dofinansowanie tylko ze względu na swoje pokrewieństwo z członkiem zarządu beneficjenta, ale miał obowiązek taką umowę podpisać.
Brak podpisu pod umową rodziłby po stronie beneficjenta uzasadnione roszczenia odszkodowawcze od województwa. Ekspert zwraca uwagę na uchwałę Naczelnego Sądu Administracyjnego (sygn. II GPS 2/16).
— NSA uznał, że nie można wyłączyć członka zarządu województwa, który jednocześnie pełni funkcję instytucji zarządzającej z możliwości ponownego rozpatrzenia sprawy z tego względu, że brał on udział wcześniej w podjęciu kwestionowanej decyzji. A także na kolegialność działania zarządu województwa — wyjaśnia Brysiewicz.
— Marszałek województwa ani samodzielnie nie mógł podpisać, ani nie może też rozwiązać umowy o dofinansowanie. W każdym przypadku takie działanie poprzedzone jest uchwałą zarządu województwa. Regulacje dotyczące konfliktu interesów odnoszą się przede wszystkim do kwestii związanych z udzielaniem zamówień i rozstrzyganiem konkursów. W momencie podpisywania umowy o dofinansowanie konkurs był już rozstrzygnięty, a nowy zarząd województwa był związany jego wynikami i wcześniejszą uchwałą o rekomendowaniu projektu do dofinansowania — podkreśla radca prawny.
Dlatego jego zdaniem kwestia powiązania rodzinnego nie miała żadnego wpływu na rozstrzygnięcie konkursu, bo na tym etapie rozstrzygał jeszcze poprzedni zarząd województwa.

--------------------------------------------------------------------------------

Nie przegap finansowej szansy. Sprawdź, co jeszcze możesz zrobić w 2025 r. dla swojego portfela
https://businessinsider.com.pl/prawo/co-zrobic-do-konca-grudnia-tak-obnizysz-sobie-podatki/8mqcr98
Nie przegap finansowej szansy. Sprawdź, co jeszcze możesz zrobić w 2025 r. dla swojego portfela
To już naprawdę ostatni moment na finansowe ruchy, które pozwolą zaoszczędzić m.in. na podatkach. W Business Insider Polska w ostatnich tygodniach napisaliśmy o tym wiele. Teraz zbieramy wszystko w jednym miejscu.
W świątecznym szale łatwo przegapić finansowe szanse. A w grudniu wciąż jest ich sporo.
Po co płacić fiskusowi, jeśli można pieniądze wydać na własną firmę? Jak tłumaczyliśmy w Business Insider Polska, nawet w grudniu jest sporo możliwości, żeby podatek dochodowy za 2025 r. legalnie obniżyć. W poniższym artykule wyjaśniamy, na co pozwalają przepisy. I ostrzegamy, żeby nie wylać dziecka z kąpielą.
Podatnicy na etacie lub zleceniu też mogą obniżyć swój podatek za 2025 r. Wystarczy skorzystać z wielu możliwości przewidzianych w przepisach. Ulg i preferencji jest cała lista, ale trzeba spełnić warunki. Tłumaczymy, co można zrobić i jakie warunki dopełnić.
Doprecyzujmy od razu, że pomijamy w tym materiale m.in. ulgę na dzieci, wspólne rozliczenie małżonków czy jako osoba samotnie wychowująca dziecko. Te preferencje nie zależą bowiem od działań podatników podjętych w 2025 r.
- Czytaj więcej: Chcesz zapłacić mniej PIT lub dostać zwrot? To możesz zrobić
Podatki to jednak nie wszystko
Osoby zatrudnione na etat poza urlopem wypoczynkowym, mają możliwość skorzystania aż z dziewięciu dodatkowych dni przerwy od pracy. Może to sposób dla ciebie na wolne last minute przed końcem roku, jeśli nie załapałaś/załapałeś się na "tradycyjny" urlop?
Masz działkę, złóż wniosek o warunki zabudowy. Na otrzymanie bezterminowej decyzji o warunkach zabudowy nie ma już szans. Tylko decyzje uprawomocnione przed 1 stycznia 2026 r. lub wydane w postępowaniu wszczętym przed 16 października 2025 r. zachowają charakter bezterminowy. To jednak nie oznacza, że nie warto złożyć wniosku jeszcze w tym roku lub na początku przyszłego.
A może masz nieopłacone faktury za zrealizowane zamówienie, zaległy czynsz, niewypłacone wynagrodzenie na okresie wypowiedzenia albo też spór o kredyt? Tu też 31 grudnia może być kluczowym terminem.
Więcej przeczytasz tu: Zobacz listę 10 spraw, na których możesz zyskać przed końcem 2025 r.
Teksty, do których odsyłamy w powyższym tekście, przeczytasz dzięki subskrypcji Business Insidera w ramach Onet Premium.

--------------------------------------------------------------------------------

Nowe przepisy drogowe. Surowsze kary dla piratów i recydywistów
https://businessinsider.com.pl/prawo/zaostrzenie-przepisow-drogowych-nawrocki-ma-watpliwosci/hq2y4ny
Nowe przepisy drogowe. Surowsze kary dla piratów i recydywistów
Prezydent Karol Nawrocki podpisał ustawę zaostrzającą przepisy w ruchu drogowym, której celem jest poprawa bezpieczeństwa na polskich drogach. Nowe regulacje przewidują m.in. dożywotni zakaz prowadzenia pojazdów dla recydywistów, surowsze kary za driftowanie i nielegalne wyścigi, a także konfiskatę pojazdów w określonych przypadkach. Ustawa wzbudziła jednak wątpliwości prezydenta i trafi do Trybunału Konstytucyjnego.
Nowelizacja, uchwalona przez Sejm 7 listopada, wprowadza nowe rodzaje przestępstw i wykroczeń, w tym nielegalne wyścigi, rajdy oraz driftowanie. Za celowe wprowadzenie pojazdu w poślizg grozi grzywna od 1500 zł, a w przypadku zagrożenia w ruchu drogowym — minimum 2500 zł. Resort sprawiedliwości podkreśla, że przepisy mają uderzyć w osoby świadomie lekceważące prawo. "Nowe regulacje skierowane są przeciwko kierowcom, którzy rażąco naruszają przepisy drogowe" — poinformował resort w komunikacie.
Dalszy ciąg tekstu znajduje się pod materiałem wideo
Przepisy przeciw recydywistom. Wiceminister Myrcha zwraca uwagę
Wiceminister sprawiedliwości Arkadiusz Myrcha zwrócił uwagę na problem zachowań, które można zaobserwować w internecie: "Slalom między samochodami, przejeżdżanie przez podwójną linię na zakrętach czy nagłe hamowanie — to wszystko naraża innych uczestników ruchu na utratę życia lub zdrowia". Zaznaczył, że recydywiści, którzy mimo sądowego zakazu prowadzenia pojazdów ponownie siadają za kierownicą, popełniają przestępstwo.
Jednym z kluczowych elementów nowelizacji jest możliwość konfiskaty pojazdu na rzecz Skarbu Państwa w przypadku łamania sądowego zakazu prowadzenia pojazdów. Podobne rozwiązanie obowiązuje już w przypadku prowadzenia auta pod wpływem alkoholu. Zmiany obejmują także obowiązek zgłaszania motoryzacyjnych spotkań liczących co najmniej 10 pojazdów do urzędów gminnych i uzyskania zgody samorządu.
Czytaj też: Przejechałem pół Polski "prezydenckim" elektrykiem
Zaostrzenie przepisów za przekroczenie prędkości
Zaostrzenie przepisów dotyczy również sankcji za rażące przekroczenie prędkości oraz narażenie innych uczestników ruchu na niebezpieczeństwo. Nowe regulacje przewidują kary od 3 miesięcy do 5 lat więzienia za takie wykroczenia, a złamanie sądowego zakazu prowadzenia pojazdów może skutkować dożywotnim pozbawieniem prawa jazdy. "W takich przypadkach kara pozbawienia wolności będzie bezwzględna, a jej zawieszenie możliwe jedynie w wyjątkowych sytuacjach" — dodał resort.
Prezydent podpisał ustawę, ale jednocześnie skierował ją do Trybunału Konstytucyjnego. Jak poinformował rzecznik prasowy Rafał Leśkiewicz, wątpliwości budzą niektóre rozwiązania zawarte w nowelizacji. "Ustawa realizuje ważny cel społeczny: ochronę życia i zdrowia uczestników ruchu. Jednak część przyjętych przepisów została skonstruowana w sposób budzący poważne wątpliwości konstytucyjne" — zaznaczył.
Przepisy wejdą w życie 30 dni po ogłoszeniu, z wyjątkiem regulacji dotyczących driftu, które zaczną obowiązywać po trzech miesiącach. Resort sprawiedliwości podkreśla, że celem zmian jest eliminacja z ruchu drogowego osób wielokrotnie łamiących prawo oraz zwiększenie bezpieczeństwa na polskich drogach.
Czytaj też: Elektryków więcej niż diesli. Historyczny moment

--------------------------------------------------------------------------------

Rząd przyjął trzy kluczowe ustawy. "Dobry dzień dla obywateli"
https://businessinsider.com.pl/prawo/waldemar-zurek-oglasza-zmiany-w-sadach-rzad-przyjal-kluczowe-ustawy/lbqrnw8
Rząd przyjął trzy kluczowe ustawy. "Dobry dzień dla obywateli"
Podczas dzisiejszego posiedzenia rządu zapadły decyzje, które mogą znacząco wpłynąć na polski system prawny. Minister sprawiedliwości Waldemar Żurek poinformował o przyjęciu trzech kluczowych ustaw. "Dla polskich obywateli to naprawdę dobry dzień" — stwierdził minister, podkreślając wagę każdej z tych regulacji.
Waldemar Żurek, przedstawiając szczegóły, zaznaczył, że wszystkie trzy ustawy są niezbędne dla poprawy funkcjonowania wymiaru sprawiedliwości. "Pierwsza ustawa, nazywana potocznie praworządnościową, druga to zmiany dotyczące KRS, a trzecia dotyczy ksiąg wieczystych, hipoteki i Krajowego Rejestru Sądowego. Każda z tych ustaw jest niezwykle potrzebna i ma swoją wagę" — wyjaśnił minister.
Dalszy ciąg tekstu znajduje się pod materiałem wideo
Ustawa praworządnościowa. "Przywrócenie zaufania do sądów"
Minister szczególną uwagę poświęcił tzw. ustawie praworządnościowej, której celem jest odbudowa zaufania obywateli do wymiaru sprawiedliwości. "Chcemy, by każdy obywatel miał pewność, że za stołem sędziowskim zasiada niezawisły i bezstronny sędzia. Ustawa ma nie tylko przywrócić wiarę w sądy, ale także zapewnić jasność co do prawidłowości powołania sędziów" — powiedział Żurek.
Nowe przepisy wprowadzają podział sędziów na trzy kategorie. Pierwsza obejmuje młodych sędziów, którzy automatycznie zostaną zatwierdzeni. Druga dotyczy osób powołanych legalnie, ale później awansowanych. Trzecia kategoria obejmuje sędziów, którzy nigdy nie zostali mianowani w zgodzie z obowiązującymi procedurami. "To rozwiązanie ma rozwiać wszelkie wątpliwości dotyczące legalności powołań sędziowskich" — dodał minister.
Ustawa przewiduje również likwidację Izby Kontroli Nadzwyczajnej i Skargi Nadzwyczajnej, co ma uprościć strukturę sądownictwa i poprawić jego efektywność.
Czytaj też: Europejski Nakaz Aresztowania wobec Marcina Romanowskiego
Reforma KRS i nowe regulacje dotyczące ksiąg wieczystych
Drugą z przyjętych ustaw są zmiany w Krajowej Radzie Sądownictwa, które mają na celu usprawnienie jej działania i zwiększenie przejrzystości procedur nominacyjnych. Trzecia ustawa dotyczy ksiąg wieczystych, hipoteki oraz Krajowego Rejestru Sądowego. Jak podkreślił Żurek, wszystkie te zmiany mają na celu poprawę funkcjonowania systemu prawnego w Polsce.
Decyzje rządu spotkały się z entuzjazmem ministra sprawiedliwości, który nie krył zadowolenia z przyjęcia ustaw. "Jestem z tego bardzo zadowolony. To krok w stronę odbudowy zaufania obywateli do wymiaru sprawiedliwości" — podsumował Waldemar Żurek.
Czytaj też: Tusk wysłał go w bój, by posprzątał po PiS-ie. Oto jak odbierają go Polacy [SONDAŻ]

--------------------------------------------------------------------------------

Nowa ustawa o symbolach narodowych. Zmiany techniczne zauważą wszyscy Polacy
https://businessinsider.com.pl/prawo/zmiany-w-symbolach-narodowych-coraz-blizej-co-planuja-eksperci/9q4sjv3
Nowa ustawa o symbolach narodowych. Zmiany techniczne zauważą wszyscy Polacy
Zespół ekspertów pracujący nad nową ustawą o symbolach narodowych odbył już pierwsze posiedzenie — informuje "Rzeczpospolita". Choć zmiany w wyglądzie orła, flagi czy hymnu mają mieć raczej charakter techniczny niż rewolucyjny, mogą być zauważalne dla obywateli.
- Zespół ekspertów rozpoczął prace nad nową ustawą o symbolach narodowych RP
- Piotr Rypson, szef Departamentu Dziedzictwa Kulturowego w MKiDN, kieruje zespołem
- Celem jest modernizacja techniczna symboli narodowych, np. poprawa ich zgodności graficznej
- Problemy dotyczą m.in. przedstawienia orła, kolorystyki flagi i aranżacji hymnu
- Więcej takich informacji znajdziesz na stronie Businessinsider.com.pl
Jak podaje "Rzeczpospolita", na czele zespołu stanął Piotr Rypson, dyrektor Departamentu Dziedzictwa Kulturowego w Ministerstwie Kultury i Dziedzictwa Narodowego. Celem prac jest przygotowanie projektu nowej ustawy o symbolach państwowych RP. Obowiązujące dziś przepisy pochodzą z 1980 r., a część rozwiązań wywodzi się jeszcze z połowy lat 50. — co, zdaniem specjalistów, czyni je przestarzałymi.
Dalszą część artykułu znajdziesz pod materiałem video:
Czytaj też: PiS bierze się za symbole państwowe. Orzeł w godle będzie miał nowe nogi
Wątpliwości co do flagi
Problemy mają przede wszystkim charakter techniczny i graficzny. Eksperci wskazują m.in., że jedyne oficjalne przedstawienie orła, zawarte w załączniku do ustawy, nie spełnia wymogów współczesnej grafiki użytkowej. Brakuje np. wersji czarno-białej, a sam wzór nie pozwala na elastyczne wykorzystanie w różnych kontekstach. Wątpliwości budzi także flaga — jej kolorystyka została określona w mało używanym systemie CIELUV, co w praktyce prowadzi do rozbieżności między tym, co zapisano w ustawie, a tym, co faktycznie pojawia się na materiałach drukowanych czy ekranach.
Problem z hymnem
Kłopot dotyczy również hymnu. W ustawie zapisano go wyłącznie w aranżacji na głos i fortepian, w tonacji uznawanej za trudną do wykonania. Brakuje oficjalnych wersji na chór czy orkiestrę.
Jak przypomina "Rzeczpospolita", od lat pojawiają się też spory stricte heraldyczne. Część specjalistów uważa, że orzeł zaprojektowany w 1927 r. przez Zygmunta Kamińskiego nie spełnia podstawowych zasad heraldyki — m.in. przez trójwymiarowe cieniowanie. Wśród postulatów pojawiają się m.in. pozłocenie całych nóg orła czy korekta korony.
Próby zmian były już wcześniej
To nie pierwsza próba uporządkowania przepisów. Podobne prace prowadzono za prezydentury Aleksandra Kwaśniewskiego, a także w czasie rządów PiS. Projekt z 2021 r., przygotowany za ministra Piotra Glińskiego, wywołał jednak liczne kontrowersje — m.in. z powodu propozycji zamiany zwrotek hymnu czy wprowadzenia dwóch rodzajów flag. Ostatecznie prace wstrzymano.
Obecne ministerstwo zapowiada, że nie planuje radykalnych zmian. Jak cytuje "Rzeczpospolita", wiceszef resortu Maciej Wróbel podkreślał, że chodzi raczej o dostosowanie symboli do zasad heraldyki i współczesnych technologii graficznych, bez odejścia od projektu Kamińskiego.
Pierwsze posiedzenie zespołu miało charakter organizacyjny, a realne prace mają ruszyć w nowym roku. Zgodnie z informacjami przywoływanymi przez "Rzeczpospolitą", zakończenie prac planowane jest na jesień 2026 r.

--------------------------------------------------------------------------------

Koniec sporu w sprawie imperium Zygmunta Solorza. Sąd zdecydował
https://businessinsider.com.pl/prawo/sad-zdecydowal-w-sprawie-imperium-solorza/r00fhdm
Koniec sporu w sprawie imperium Zygmunta Solorza. Sąd zdecydował
Sąd w Liechtensteinie zdecydował w sprawie sukcesji po Zygmuncie Solorzu. Utrzymał wyrok sądu pierwszej instancji. To oznacza, że stanął po stronie dzieci twórcy Cyfrowego Polsatu. W efekcie to dzieci miliardera: Aleksandra Żak, Tobias Solorz i Piotr Żak przejmują stery w firmie.
Polsat w komunikacie poinformował o odrzuceniu przez sąd w Liechtensteinie powództwa Zygmunta Solorza.
Co zdecydował sąd w Liechtensteinie w sprawie Solorzów?
Jak czytamy w decyzji sądu:
- Wszystkie oświadczenia i deklaracje złożone przez pana Zygmunta Solorza w dniu 2 sierpnia 2024 roku – dotyczące zmiany statutu, oświadczenia o następstwie oraz uchwały obiegowej – są prawnie ważne, skuteczne i wiążące.
- Pan Zygmunt Solorz skutecznie przeniósł swoje prawa założycielskie w ramach Fundacji na pana Tobiasza Solorza, panią Aleksandrę Żak oraz pana Piotra Żaka;
- Pan Zygmunt Solorz nie działał pod wpływem błędu ani nie został wprowadzony w błąd; nie stwierdzono również żadnego podstępu w związku z tymi oświadczeniami.
Wyrok wydany przez Książęcy Sąd Apelacyjny (Princely High Court in Vaduz) jest już ostateczny i wiążący, czyli prawomocny. Jak mówi nam prawniczka z Liechtensteinu, to jest już ostateczne rozstrzygnięcie. Ewentualnie w grę wchodzą jeszcze nadzwyczajne środki, czyli skarga do Obergerichthof, czyli Supreme Court. To tamtejszy odpowiednik naszego Sądu Najwyższego, ale też Trybunału Konstytucyjnego.
Podobnie jak w Polsce tu sprawa nie jest badana merytorycznie, nie ustala faktów ani nie ocenia dowodów. Sąd bada legalność prawomocnego orzeczenia sądu drugiej instancji, koncentruje się na naruszeniu prawa materialnego (np. błędnej wykładni przepisów) lub naruszeniu przepisów postępowania, jeśli mogło wpłynąć na wynik sprawy. Radosław Kwaśnicki, doradca prawny Zygmunta Solorza, oświadczył, że jego klient zastrzega sobie "prawo do wszystkich opcji prawnych, w tym do wniesienia skargi do Trybunału Konstytucyjnego Liechtensteinu".
Krótka historia sporu w rodzinie Solorzów
Od drugiej połowy 2024 r. Zygmunt Solorz prowadzi spór z trójką swoich dzieci co do warunków sukcesji. W sporze chodzi o to, kto przejmie kontrolę nad działającymi w Liechtensteinie fundacjami TiVi i Solkomtel. To przez nie Solorz zarządzał swoim imperium telewizyjnym, telekomunikacyjnym i energetycznym. To do fundacji należą zarejestrowane na Cyprze firmy będące akcjonariuszami najważniejszych firm Solorza.
2 sierpnia 2024 r. Zygmunt Solorz notarialnie przekazał zarząd w obu fundacjach dzieciom: Tobiasowi Solorzowi oraz Piotrowi i Aleksandrze Żakom. Następnego dnia jednak uchylił swoje oświadczenie. Wskazał, że działał pod wpływem błędu i oświadczenia z 2 sierpnia są prawnie bezskuteczne.
Sprawa trafiła do sądu w Liechtensteinie. Ten miał rozstrzygnąć, które oświadczenie jest skuteczne: przekazujące dzieciom fundacje czy to, które odwoływało ten krok.
W maju 2025 r. sąd pierwszej instancji w Liechtensteinie wydał wyrok oddalający powództwo Zygmunta Solorza. Uznał więc, że ważne było pierwsze oświadczenie, w którym miliarder przekazał stery dzieciom.
Według nieoficjalnych doniesień to Justyna Kulka, żona biznesmena, jest przyczyną sporu z jego dziećmi. Kobieta jest związana z grupą Cyfrowy Polsat od 2012 r. Od 2023 r. zasiadała w radzie nadzorczej Telewizji Polsat, a także była członkinią rad nadzorczych wielu innych spółek.
Zobacz także: Kulisy wojny o imperium Zygmunta Solorza. Ujawniamy: dzieci szukają miliardera
W 1 lipcu 2024 r. została wiceprzewodniczącą rady nadzorczej Cyfrowego Polsatu, w sumie zasiadała wówczas w organach 42 spółek Solorza, do 37 rad nadzorczych dołączyła w 2024 r. Od drugiej połowy 2024 r. sytuacja jej i Solorza zaczęła się zmieniać.
Fundacja podjęła kluczowe decyzje
Na czas trwania sporu, nad zarządzaniem Fundacjami od wielu miesięcy czuwa ustanowiony przez sąd w Liechtensteinie kurator, który działa jako przewodniczący trzyosobowych rad obydwu fundacji.
Początkowo, jesienią ub.r., konflikt spowodował dymisje Tobiasa Solorza i Piotra Żaka z władz kilku spółek (Żak pozostał jedynie prezesem Telewizji Polsat). Po kilku miesiącach jednak sytuacja zaczęła się zmieniać.
W drugiej połowie lipca rada Fundacji TiVi odwołała Zygmunta Solorza z funkcji przewodniczącego rad nadzorczych Cyfrowego Polsatu, Polkomtelu, Netii i Telewizji Polsat. Jego miejsce zajął Daniel Kaczorowski, prawnik od lat związany z grupą Cyfrowy Polsat. Równocześnie z funkcji prezesa Cyfrowego Polsatu i Polkomtelu odwołano Mirosława Błaszczyka, wieloletniego współpracownika Solorza. Nowym szefem obu firm został Andrzej Abramczuk, dotychczasowy prezes Netii.
Równocześnie Zygmunt Solorz i jego żona Justyna Kulka zostali odwołani z rad nadzorczych innych spółek z holdingu miliardera. Jak informowały Wirtualne Media we wrześniu 2025 r. Kulka zniknęła z rady nadzorczej brokera reklamowego Polsat Media, należącego do Telewizji Polsat, a Zygmunt Solorz stracił tam funkcję przewodniczącego. Zmieniono też skład zarządu spółki.
Ponadto Solorz, Kulka, Jerzy Modrzejewski, Henryk Sobierajski i Przemysław Sęczkowski zostali odwołani z rady nadzorczej spółki PAK – Polska Czysta Energia (w której Cyfrowy Polsat ma nieco ponad 50 proc. udziałów, a pozostałe należą do Zespołu Elektrowni Pątnów-Adamów-Konin), zaś Solorz i Justyna Kulka zostali odwołani z rady nadzorczej ZE PAK).
Ostatnio, w listopadzie, Wirtualne Media pisały, że Zygmunt Solorz został zdymisjonowany z rady nadzorczej Grupy Interia.pl, przejętej przez Telewizję Polsat pięć lat temu.

--------------------------------------------------------------------------------

Fundacja rodzinna. Kiedy fiskus może zablokować transakcję? Ważny wyrok sądu
https://businessinsider.com.pl/prawo/podatki/fundacja-rodzinna-a-opodatkowanie-wazny-wyrok-sadu-o-unikaniu-podatkow/sjvrw16
Nie milkną echa związane z prezydenckim wetem nowelizacji przepisów, które zaostrzały zasady opodatkowania fundacji rodzinnych — zwłaszcza w tych obszarach, które narażone były na niedozwolone optymalizacje. Fiskus i tak może je ścigać, ale nie może przekraczać pewnych granic. Tak orzekł wojewódzki sąd administracyjny, a wyrok wyjaśniają Paweł Tomczykowski i Tomasz KOnarzewski z Kancelarii Tomczykowski Tomczykowska.
Brak podpisu prezydenta pod zmianami w opodatkowaniu fundacji rodzinnej nie powoduje, że fiskus pozostaje bezradny w walce z nadużyciami. Jednym z narzędzi przysługujących fiskusowi (szefowi KAS) na wyegzekwowanie należnego zobowiązania podatkowego jest klauzula ogólna o unikaniu opodatkowania (tzw. GAAR). Jest ona nadzwyczajnym instrumentem, podatkową bronią atomową, ponieważ ingeruje w sytuacje, w których podatnicy działają legalnie.
Jak orzekł jednak WSA w Warszawie, organy podatkowe również muszą jednak przestrzegać pewnych zasad.
Czytaj też: Fundacja rodzinna to sejf na rodzinny biznes i aktywa. Kiedy ją zakładać, a kiedy odpuścić?
Czytaj także w BUSINESS INSIDER
Kiedy fiskus może zastosować klauzulę do fundacji rodzinnej
W szczególności, transakcje obchodzące prawo podatkowe to takie, które skutkują uzyskaniem korzyści podatkowej (np. brak obowiązku zapłaty podatku) gdy korzyść ta jest sprzeczna z celem ustawy podatkowej, uzyskanie tej korzyści były jednym z głównych celów podatnika, a sposób działania był sztuczny.
Zastosowanie przez Szefa KAS klauzuli o unikaniu opodatkowania oznacza, że organ podatkowy może, w uproszczeniu, pozbawić korzyści podatnika i nałożyć sankcję (w wysokości 10 proc., 20 proc., a nawet 30 proc. korzyści podatkowej).
Instrument ten fiskus może zastosować również, aby wyeliminować nadużycia związane z fundacją rodzinną. Chodzi m.in. o instrumentalne wykorzystanie fundacji rodzinnych do nieopodatkowanego zbycia mienia oraz udziału fundacji rodzinnych w tzw. operacjach transgranicznych.
Szczególne ryzyko zakwestionowania danych transakcji przez organy podatkowe występuje w przypadku reorganizacji transgranicznych z udziałem, także pośrednim, fundacji rodzinnej. O tym co może przemawiać za uznaniem danej reorganizacji za obejście prawa podatkowego oraz jakie są granice możliwości uznania danej reorganizacji za unikanie opodatkowania wypowiedział się WSA w Warszawie w wyroku z 7 listopada 2025 r. (III SA/Wa 1310/25, nieprawomocny).
"Uzasadnione przypuszczenie" unikania opodatkowania
Wyrok WSA w Warszawie dotyczył polskiej spółki, która wystąpiła do Szefa KAS o opinię o zgodności z prawem krajowym połączenia transgranicznego.
Polska spółka planowała bowiem połączenie ze spółkami luksemburskimi (dlatego nazwa to połączenie transgraniczne). W takim przypadku trzeba uzyskać opinię Szefa KAS o zgodności takiej reorganizacji z prawem polskim. Organ może jednak odmówić wydania takiej opinii w razie "uzasadnionego przypuszczenia", że reorganizacja ma służyć niedozwolonej optymalizacji podatkowej.
W stanie faktycznym, którego dotyczyła sprawa, polska spółka miała przejąć spółki luksemburskie. Zarówno spółka polska, jak i spółki luksemburskie były spółkami siostrami, a ich wspólnym udziałowcem była fundacja rodzinna.
Fundacja została powołana przez fundatora, będącego właścicielem grupy kapitałowej, w skład której wchodziły spółki dokonujące połączenia transgranicznego. Fundator chciał bowiem przygotować aktywa, aby dokonać bezpiecznej, wielopokoleniowej sukcesji. Finalnie, polska spółka miała zostać wniesiona do fundacji rodzinnej, a spółki zagraniczne miały zakończyć swoją działalność. Wcześniej spółka polska miała przejąć spółki luksemburskie. Planowane połączenie transgraniczne było najprostszym, najtańszym i zarazem najbezpieczniejszym rozwiązaniem. Efektem tych działań miało być zgromadzenie wszystkich aktywów wyłącznie w Polsce.
W tak przedstawionym stanie faktycznym Szef KAS odmówił wydania opinii. Uznał bowiem, że może tu dojść do unikania opodatkowania. Co istotne, organ podatkowy nie przeprowadził żadnego postępowania dowodowego (bo przepisy nie nakładają takiego obowiązku w przypadku opinii). Szef KAS nie jest zatem zobowiązany do udowodnienia, że w sprawie rzeczywiście występuje niedozwolone unikanie opodatkowania. Wystarczy bowiem uprawdopodobnienie. Szef KAS musi więc jedynie przedstawić w sposób logiczny swoje argumenty, dlaczego uważa dane działanie za służące unikaniu opodatkowania.
Faktyczne czy hipotetyczne korzyści podatkowe. Czego dopatrzył się Szef KAS
Zdaniem Szefa KAS skutkiem połączenia spółek byłoby osiągnięcie korzyści podatkowych:
1. w przypadku przyszłych wypłat dywidendy lub likwidacji spółek zależnych nie wystąpiłby podatek,
2. polska spółka biorąca udział w połączeniu transgranicznym mogłaby uzyskać status polskiej spółki holdingowej (tzw. PSH), co oznaczałoby, że mogłaby skorzystać ze zwolnienia podatkowego, gdyby zdecydowała się na przeprowadzenie innych transakcji związanych np. ze zbyciem udziałów w spółkach zależnych,
3. fundator fundacji rodzinnej uniknąłby pobrania podatku w Luksemburgu z tytułu wypłat dywidendy.
Co istotne, Szef KAS dokonał oceny połączenia transgranicznego nie jako jednostkowej transakcji, ale jako elementu szerszej czynności obejmującej całą reorganizację aktywów należących do fundatora.
Zdaniem Szefa KAS, "czynnością odpowiednią", a więc taką, której nie można by podejrzewać o obejście prawa podatkowego, byłoby po prostu niedokonywanie połączenia transgranicznego oraz wyłączenie fundacji rodzinnej z planowanej sukcesji.
W efekcie powstało wrażenie jakoby Szef KAS oczekiwał od podatnika wyboru drogi najdroższej, najdłuższej i najbardziej opodatkowanej, i to opodatkowanej wielokrotnie.
Dlaczego sąd nie zgodził się z Szefem KAS w sprawie oceny transakcji
Z argumentacją Szefa KAS nie zgodziła się polska spółka, ale także WSA w Warszawie. W uzasadnieniu wyroku sąd wskazał, że korzyść podatkowa w postaci braku wystąpienia podatku w przypadku przyszłych wypłat dywidendy lub likwidacji ma charakter czysto hipotetyczny i niepewny. Sąd uznał, że Szef KAS miał obowiązek uprawdopodobnić, że spółka miała zarówno zamiar, jak i ekonomiczną zdolność, żeby po dokonaniu połączenia transgranicznego dokonywać wypłat dywidend, w tym tzw. dywidend likwidacyjnych. Ponadto, korzyści podatkowe, których dopatrzył się organ, nie są również faktycznym następstwem dokonania połączenia transgranicznego, ale innych hipotetycznych czynności, które mogą zostać dokonane po połączeniu transgranicznym.
Sąd wskazał również, że Szef KAS nie może określać — tak jak to uczynił — korzyści podatkowych, które wystąpiłyby w innym państwie. Szef KAS nie może też domniemywać zamiarów podatnika, a przede wszystkim innych podmiotów — tutaj fundacji rodzinnej i fundatora, niezwiązanych w żaden sposób z czynnością, jaką jest połączenie transgraniczne.
Dlaczego wyrok jest ważny dla fundatorów fundacji rodzinnych
Wyrok WSA w Warszawie jest istotny na wielu płaszczyznach. Przede wszystkim wyznacza granice, w jakich może poruszać się Szef KAS powołując się na przesłankę unikania opodatkowania. Orzeczenie to stanowi więc ważny sygnał, że wszelkie przyszłe oceny działań podatników muszą uwzględniać realny kontekst sukcesyjny, a nie wyłącznie hipotetyczne, domniemywane przez organ podatkowy, korzyści podatkowe. Klauzula ogólna o unikaniu opodatkowania zmusza bowiem do szczególnej ostrożności w jej stosowaniu. Argumentacja organów podatkowych nie może mieć spekulatywnego charakteru i być oparta na przypuszczeniach, które są teoretyczne i abstrakcyjne. Owe przypuszczenia powinny być jednoznacznie uzasadnione, nie można dokonywać wykładni rozszerzającej przesłanek zastosowania klauzuli. W przeciwnym razie możliwość dokonywania połączeń transgranicznych byłaby iluzoryczna — bo jak wiadomo, przypuszczać można niemal wszystko. Jednocześnie, podatnicy planujący transgraniczne reorganizacje z udziałem fundacji rodzinnej, powinni mieć na względzie, że fundacja rodzinna — jako instrument sukcesyjny — nie powinna być wykorzystywana w celach optymalizacyjnych, a jej wykorzystanie w reorganizacjach powinno mieć pełne uzasadnienie biznesowe oparte w realiach, w jakich funkcjonuje dana grupa kapitałowa i rodzina.
Autorzy: Tomasz Konarzewski, adwokat, doradca podatkowy, associate, Kancelaria Tomczykowski Tomczykowska
Paweł Tomczykowski, doradca podatkowy, partner zarządzający, Kancelaria Tomczykowski Tomczykowska

--------------------------------------------------------------------------------

Zmiany w prawie od 2026 r. Sprawdź kasowy PIT, jeśli kontrahenci nie płacą
https://businessinsider.com.pl/prawo/podatki/zmiany-w-kasowym-pit-juz-od-2026-r-wiekszy-limit-i-pulapki-dla-firm/47ppm86
Kasowy PIT to jedna z opcji dla przedsiębiorców, którym kontrahenci nie płacą na czas. Brak zapłaty może zachwiać niejedną firmą, bo przedsiębiorca musi zapłacić podatki. W kasowym PIT jest inaczej. To może być ratunek, ale jest to rozwiązanie dalekie od ideału. Od 1 stycznia 2026 r. będzie dostępne dla większej grupy przedsiębiorców, bo zmienia się limit.
Zmianę w kasowym PIT podpisał już prezydent Karol Nawrocki, a więc na pewno wejdzie w życie 1 stycznia 2026 r. Kasowy PIT to pomoc dla przedsiębiorców, którzy wpadli w kłopoty finansowe.
Idea jest taka, aby przedsiębiorca płacił podatek dochodowy dopiero w momencie, gdy dostanie zapłatę za towar lub usługę. Chodzi więc o to, aby podatki nie pogłębiały problemu z zatorami płatniczymi. W przypadku standardowego PIT, czyli rozliczanego memoriałowo, podatek trzeba płacić niezależnie od tego, czy kontrahent zapłacił.
Od 1 stycznia 2026 r. z tego rozwiązania mogą skorzystać również przedsiębiorcy, którzy w 2025 r. nie przekroczyli 2 mln zł przychodów, a także osoby rozpoczynające działalność gospodarczą. Do końca 2025 r. limit wynosi 1 mln zł.
Tyle że to nie jedyny warunek, aby skorzystać z kasowego PIT. Trzeba też uważać na pułapki i pogodzić się z tym, że trzeba będzie więcej zapłacić np. za księgowość. Tłumaczymy też, czy kasowy PIT pozwoli w ogóle uniknąć zapłaty podatku, jeśli kontrahent nie ureguluje należności.
Czytaj też: Myślisz o spółce z o.o.? Wyjaśniamy skutki podatkowe i ile za to zapłacisz
Czytaj także w BUSINESS INSIDER
Jakie będą warunki kasowego PIT od 1 stycznia 2026 r.
Nowelizacja ustawy o PIT (ustawa z 21 listopada 2025 r. o zmianie ustawy o podatku dochodowym od osób fizycznych) zmieni wyłącznie limit przychodów — podwyższa go od 1 stycznia 2026 r. z 1 mln zł do 2 mln zł rocznie.
Pozostałe warunki kasowego PIT się nie zmieniają (art. 14c ustawy o PIT).
Z kasowego PIT mogą więc skorzystać przedsiębiorcy, którzy spełnią łącznie następujące warunki:
— prowadzą samodzielnie działalność gospodarczą lub rozpoczynają działalność gospodarczą,
— nie prowadzą ksiąg rachunkowych,
— przychody z prowadzonej działalności w poprzednim roku podatkowym (czyli w 2025) nie przekroczyły kwoty 2 mln zł,
— złożą właściwemu naczelnikowi urzędu skarbowego sporządzone na piśmie oświadczenie o wyborze metody kasowej rozliczania przychodów w terminie do dnia 20 lutego 2026 r., a w przypadku podatnika rozpoczynającego prowadzenie działalności gospodarczej w trakcie roku podatkowego — w terminie do 20. dnia miesiąca następującego po miesiącu rozpoczęcia działalności gospodarczej, a jeżeli rozpoczęcie działalności gospodarczej nastąpiło w grudniu roku podatkowego — w terminie do końca roku podatkowego.
Ponadto trzeba wiedzieć, że:
— metoda kasowa ma zastosowanie wyłącznie do przychodów między przedsiębiorcami (w transakcjach B2B) i które są dokumentowane fakturami,
— trzeba ją stosować przez cały rok podatkowy,
— wybór kasowego PIT dotyczy również kolejnych lat, chyba że przedsiębiorca zrezygnuje z niej (można to zrobić do 20 lutego danego roku).
Czy dzięki kasowemu PIT w ogóle nie trzeba płacić podatku, jeśli kontrahent nie zapłaci?
W kasowym PIT przychód trzeba wykazać dopiero wtedy, gdy podatnik otrzyma zapłatę od kontrahenta. Tak samo trzeba rozliczać koszty uzyskania przychodów.
Kasowy PIT nie oznacza jednak, że podatnicy całkowicie unikną płacenia podatku. Przychód i koszty trzeba bowiem rozpoznać po dwóch latach, licząc od dnia wystawienia faktury. A jeśli przedsiębiorca wcześniej zdecyduje o likwidacji działalności gospodarczej, to na ten dzień musi rozpoznać przychody i koszty i to nawet jeśli kontrahent nie zapłacił.
Dopiero dzięki uldze na złe długi można uniknąć PIT w stosunku do przychodu nieosiągniętego.
Jak skorzystać z ulgi na złe długi po dwóch latach, jeśli kontrahent nie zapłacił
Jak skorzystać z ulgi na złe długi w PIT tłumaczyła nam już wcześniej Anna Koperska, ekspert w Zespole ds. PIT w KPMG w Polsce.
W przypadku metody kasowej za datę powstania przychodu uważa się dzień uregulowania należności, nie późniejszy niż dzień upływu dwóch lat, licząc od dnia wystawienia faktury, albo likwidacji działalności gospodarczej.
— W związku z wprowadzeniem czasowego ograniczenia stosowania metody kasowej, po upływie dwóch lat od wystawienia faktury przepisy przewidują możliwość zastosowania ulgi na złe długi, jeżeli należność w dalszym ciągu nie zostanie uregulowana przez kontrahenta — przyznaje Anna Koperska.
Przede wszystkim, w przypadku podatników stosujących kasowy PIT nie obowiązuje limit czasowy zastosowania ulgi na złe długi, wynoszący 90 dni od dnia upływu terminu zapłaty określonego na fakturze (rachunku). Podatnik jest jednak zobowiązany skorzystać z ulgi na złe długi w rozliczeniu za rok podatkowy, w którym rozpoznany zostaje przychód.
Jak to ma działać, ekspertka tłumaczyła na przykładzie.
Przykład 1
Przedsiębiorca nie otrzymał płatności z tytułu wykonanej usługi w roku podatkowym 2025. Po upływie dwóch lat w dalszym ciągu nie otrzymał płatności w związku z czym w 2027 r. rozpoznaje przychód z tego tytułu. W tej sytuacji jest uprawniony do skorzystania z ulgi na złe długi, jednak konieczne jest rozliczenie ulgi w zeznaniu podatkowym za rok podatkowy 2027 (czyli w zeznaniu, które przedsiębiorca złoży w 2028 r.), gdyż ulga nie przechodzi na kolejne lata podatkowe.
Przykład 2
Załóżmy, że przedsiębiorca przeszedł na kasowy PIT w 2025 r. Kupił towar za 80 zł i w tym samym roku (2025 r.) sprzedał go kontrahentowi za 100 zł. Termin płatności wynosił 7 dni, a kontrahent nie zapłacił. W 2027 r., a więc po upływie dwóch lat, licząc od terminu płatności, kontrahent nadal nie zapłacił za dostarczony towar.
To oznacza, że przedsiębiorca:
— musi wykazać przychód w wysokości 100 zł w zeznaniu PIT za 2027 r., co powoduje, że powinien zwiększyć dochód do opodatkowania (lub zmniejszyć stratę) w zaliczce za okres, w którym wykazał przychód w wysokości 100 zł,
— może jednak skorzystać z ulgi na złe długi, czyli w tym samym zeznaniu PIT za 2027 r. zmniejszyć podstawę opodatkowania o przychód z tytułu (100 zł) lub o taką kwotę zwiększyć stratę.
Dzięki zastosowaniu ulgi na złe długi przedsiębiorca nie musi płacić podatku od 100 zł, których nie otrzymał od kontrahenta.
— Możliwość zastosowania ulgi na złe długi wydaje się rozwiązaniem pozwalającym podatnikom ochronić się przed ponoszeniem negatywnych skutków związanych z opóźnieniami w płatnościach i problemami z wyegzekwowaniem należności od kontrahentów — przyznaje Anna Koperska.
Dlaczego doradcy podatkowi odradzają kasowy PIT
Zdaniem ekspertów podwyżka limitu do 2 mln zł wprowadzona od 1 stycznia 2026 r. niewiele zmieni, bo problem z kasowym PIT leży gdzie indziej.
— Trudność polega na samej konstrukcji kasowego PIT. To de facto tylko odroczenie zapłaty podatku, obarczone dodatkowymi obowiązkami ewidencyjnymi i koniecznością śledzenia płatności. Dla wielu firm to więcej komplikacji niż realnej korzyści — komentuje Piotr Juszczyk, główny doradca podatkowy InFakt.
Kluczowy problem, jak dodaje ekspert, pozostaje ten sam: przedsiębiorca i tak musi zapłacić podatek w ciągu dwóch lat, nawet jeśli kontrahent nie ureguluje faktury (chyba że skorzysta z ulgi na złe długi).
Problemem jest też to, że metoda kasowa ma zastosowanie wyłącznie do sprzedaży na rzecz przedsiębiorców (w relacji B2B). — Przy sprzedaży na rzecz konsumentów, ale również innych klientów (np. gmin), trzeba więc stosować metodę memoriałową (przychody i koszty rozpoznawać niezależnie od tego, czy kontrahent opłacił fakturę) — tłumaczył nam już wcześniej Radosław Kowalski, doradca podatkowy prowadzący własną kancelarię podatkową.
Jak tłumaczyła nam Izabela Leśniewska, doradca podatkowy z Alo-2, przedsiębiorca na kasowym PIT musi też prowadzić dodatkową ewidencję, w której będzie wykazywał, od kogo, jaką płatność otrzymał oraz musi nieco inaczej prowadzić podatkową księgę przychodów i rozchodów. A to dodatkowe obowiązki, które mogą podwyższać koszt obsługi księgowej.
Mało tego, księgowe żądają wyższej zapłaty za prowadzenie księgowości przedsiębiorcy na kasowym PIT, bo to oznacza dla nich więcej pracy. Księgowe muszą bowiem dodatkowo: śledzić, kiedy kontrahent opłacił fakturę, weryfikować, czy sprzedaż była na rzecz przedsiębiorcy, czy innego podatnika oraz prowadzić dodatkową ewidencję.
Jest też kolejny problem.
Wybór kasowego PIT oznacza, że podatnik co prawda po upływie terminu płatności nie rozpoznaje przychodów, ale również kosztów. Dopiero gdy dostanie zapłatę może uwzględnić koszty, ale — jak mówi Radosław Kowalski — nie wszystkie, a tylko te faktycznie opłacone i związane z zakupami od innych przedsiębiorców.
— Przedsiębiorca sam musi też wystawiać terminowo faktury. Nawet jednodniowe opóźnienie w wystawieniu faktury spowoduje, że do tej transakcji podatnik rozpozna przychód według zasady memoriału (a nie kasowo) — dodaje Radosław Kowalski.
Mało tego, ekspert zwraca też uwagę, że dla podatników prowadzących działalność w niewielkim zakresie, którzy korzystają ze zwolnienia podmiotowego w VAT (do 200 tys. zł sprzedaży rocznie) wybór metody kasowej będzie oznaczał, że muszą wystawiać faktury, mimo że co do zasady (memoriałowo) nie muszą ich wystawiać.
Wszystkie te problemy opisywaliśmy już wcześniej w Business Insiderze. Przypominamy o nich, bo w 2026 r. nadal są aktualne.
Autor: Łukasz Zalewski, dziennikarz działu Prawo Business Insider Polska