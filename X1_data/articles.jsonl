{"schema_version": 1, "id": "a64b414d38e60a938f169aa0a076f8e34b4d5c0f", "url": "https://businessinsider.com.pl/biznes/edukacja-kluczem-do-osiagniecia-finansowego-spokoju-ducha/lz4v4fj", "title": "Edukacja kluczem do osiągnięcia finansowego spokoju ducha", "category": "Biznes", "scraped_at": "2025-12-19T01:15:53.089223Z", "text": "Edukacja kluczem do osiągnięcia finansowego spokoju ducha\nW świecie, w którym coraz częściej wykorzystujemy aktywa cyfrowe zamiast fizycznych pieniędzy, a decyzje finansowe stają się coraz bardziej skomplikowane, kluczowe okazuje się nie tyle posiadanie środków, co wiedza, jak nimi zarządzać. Globalny raport Grupy Santander „Kapitał nauki: globalne perspektywy edukacji finansowej” ujawnia alarmującą lukę - chociaż chcemy kontrolować swoje finanse, nasza rzeczywista wiedza w tym obszarze często jest niska. Dodatkowo niestety nie mamy zbyt wielu możliwości, żeby ją podwyższać w trakcie naszej drogi życiowej.\nJednym z kluczowych globalnych wniosków badania jest to, że ludzie mają tendencję do przeceniania swoich kompetencji finansowych. Na całym świecie 61% respondentów deklaruje, że ich znajomość spraw finansowych jest przynajmniej dość duża, ale gdy sprawdzano faktyczną wiedzę (np. na temat inflacji), tylko 32% potrafiło poprawnie odpowiedzieć na postawione pytanie. Ta rozbieżność stwarza poważne ryzyko – jeśli jesteśmy zbyt pewni swoich umiejętności, możemy podejmować złe decyzje nie mając wystarczającej wiedzy. Wyniki polskiej edycji badania wskazują także, że Polacy starają się żyć oszczędnie – aż 70% ankietowanych deklaruje, że stara się prowadzić proste życie pod względem materialnym. To dążenie do skromności jest powiązane z deklarowanym wysokim poziomem niepokoju finansowego.\nEdukacja finansowa jest niezbędna\nJak wynika z raportu Grupy Santander Polacy są przekonani, że edukacja finansowa powinna być traktowana priorytetowo już w szkole. Ten obszar wiedzy ustąpił jedynie matematyce i językom obcym na liście przedmiotów, których nauczania oczekujemy. Niestety, obecny system edukacji nie spełnia tych wymagań. Aż 84% osób, które nie pamiętają, aby w szkole miały edukację finansową, stwierdziło, że chciałoby ją otrzymać. Ten odsetek jest szczególnie wysoki i pokazuje lukę w dostępie do wiedzy.\nDla większości ankietowanych umiejętność oszczędzania jest najważniejszym obszarem do opanowania w nauce finansów, a na kolejnych miejscach znalazły się inwestowanie, podatki i budżetowanie. Kładziemy także duży nacisk na ochronę przed zagrożeniami w świecie cyfrowym - 37% badanych deklaruje chęć dowiedzenia się więcej o cyberbezpieczeństwie i zapobieganiu przestępstwom finansowym.\nDopóki szkoły nie zapewniają odpowiedniej wiedzy, Polacy poszukują informacji finansowych głównie u doradcy finansowego (38%), a także u członków rodziny (29%) oraz wśród przyjaciół i znajomych (23%). Warto podkreślić, że ponad połowa Polaków (55%) czuje się swobodnie, rozmawiając o finansach z partnerem lub najbliższą rodziną.\nCo dają kompetencje finansowe?\nUczestnicy badania na całym świecie wskazują trzy najważniejsze korzyści płynące z edukacji finansowej: możliwość podejmowania lepszych decyzji (64%), efektywne zarządzanie pieniędzmi i zadłużeniem (59%) oraz umiejętność tworzenia dobrze skonstruowanego budżetu (52%).\nWiedza finansowa jest kluczowym narzędziem, które umożliwia podejmowanie świadomych decyzji, przewidywanie ryzyka i wykorzystywanie szans na rozwój swojej sytuacji finansowej. W obliczu rosnącego tempa zmian i złożoności rynku, dążenie do lepszego zrozumienia finansów może przynieść nam oczekiwany dobrobyt i stabilizację. Natomiast brak wiedzy zwiększa ryzyko popadnięcia w kłopoty finansowe i może prowadzić do większego stresu i niezadowolenia ze swojej sytuacji materialnej.\nJak stwierdził CEO Santander Bank Polska, Michał Gajewski, promowanie edukacji ekonomicznej jest stałym elementem odpowiedzialnego funkcjonowania banku na rynku. Santander Bank Polska, podejmuje działania, aby wypełnić lukę edukacyjną, na przykład poprzez program „Finansiaki”, którego celem jest wspieranie rodziców i nauczycieli w nauczaniu dzieci o finansach i przedsiębiorczości.\nJeśli chcesz zarządzać swoimi finansami efektywniej, pamiętaj, że inwestycja w wiedzę przynosi największe zyski. W świetle badań dbanie o rozwój kompetencji finansowych jest tak samo ważne jak dbanie o zdrowie czy kondycję fizyczną.\nCały raport można pobrać i przeczytać na stronie: https://esg.santander.pl/serwis/wp-content/uploads/sites/13/2025/12/kapital_nauki_raport_1.pdf", "content_hash": "a0eb9eb2ed697f1d1426d884b102b4990a4286894e1ed96e19c31addcbf8fc9d", "text_len": 4185}
{"schema_version": 1, "id": "99ccfbb88ba15bed9f266979437bd0356cf5ce33", "url": "https://businessinsider.com.pl/biznes/forum-przedsiebiorczosci-parp4digital-dokad-zmierzaja-polskie-innowacje-relacja-z/8m0xsvm", "title": "Forum Przedsiębiorczości - PARP4digital. Dokąd zmierzają polskie innowacje - relacja z wydarzenia.", "category": "Biznes", "scraped_at": "2025-12-19T01:15:55.641235Z", "text": "Forum Przedsiębiorczości - PARP4digital. Dokąd zmierzają polskie innowacje - relacja z wydarzenia.\nSolidna dawka wiedzy, inspiracji, ciekawych spostrzeżeń, a do tego - istna “kopalnia” inspiracji. Jeśli mielibyśmy posłużyć się krótkim i zwięzłym podsumowaniem ostatniego wydarzenia - brzmiałoby właśnie tak.\n10 grudnia 2025 spotkaliśmy się w nowym formacie (konferencji online), aby porozmawiać o technologii, rynku pracy, biznesie oraz rozwoju.\nAgenda, czyli co się działo podczas forum PARPdigital?\nWydarzenie otworzył i poprowadził ceniony dziennikarz radiowy oraz telewizyjny – Jarosław Kuźniar. W pierwszej części forum przeprowadził rozmowę otwierającą z Krzysztofem Guldą, p.o. Prezesa PARP, który podkreślił, że cyfryzacja, rozumiana jako dostęp do Internetu, dotarła już do ponad 80 % polskich firm. Niestety im przedsiębiorstwo jest mniejsze, tym mniejszymi funduszami i możliwościami dysponuje w zakresie cyfryzacji. Istnieje ogromny rozdźwięk między tym, czego oczekujemy od AI, a faktycznymi wdrożeniami w przedsiębiorstwach. Zaledwie 6% młodych firm myśli o wykorzystaniu AI, podczas gdy w Europie jest to 22%. Ważny jest również opór społeczny – aż 14% przedsiębiorców spowalnia wdrożenia ze względu na obawy pracowników, zarówno w obszarze etyki, jak i bezpieczeństwa danych.\nDodał również: „PARP to nie tylko instytucja zarządzająca funduszami, ale przede wszystkim ponad 25 lat historii wspierania polskiego biznesu. W tym czasie z naszych programów skorzystało ponad 40 000 beneficjentów. Polska potrzebuje suwerenności technologicznej, a PARP powinien być prekursorem i ekspertem we wdrażaniu najnowszych rozwiązań.”\nKolejnym punktem było wystąpienie Marii Parysz (Elephant.AI), która opowiedziała o sztucznej inteligencji (celach, sensie i obszarach jej zastosowania). Maria zwróciła uwagę na ciekawy paradoks, a zarazem trend w AI: „Mimo wzrostu rynków w skali globalnej – wcale nie mamy do czynienia ze wzrostem zatrudnienia. Nikt przy zdrowych zmysłach – mając do dyspozycji agentów AI – nie będzie zatrudniał juniorów.”\nTuż po niej wystąpił Rafał Brzoska (InPost), który podzielił się swoim spojrzeniem na technologię i jej wykorzystanie w biznesie.\nPo tych występach “solo” przyszedł czas na pierwszy tego dnia panel dyskusyjny pod tytułem: \"Cyfrowa suwerenność vs. globalne rozwiązania”, w ramach którego rozmawiali Artur Kurasiński, Sebastian Kondracki oraz Sylwia Czubkowska. Szczególnie warte zapamiętania są słowa Artura Kurasińskiego: „Wszyscy musimy być geopolitykami…”, które wskazały, jak ważna jest suwerenność poszczególnych państw – także w kontekście technologii.\nW przerwie między panelami mogliśmy oglądać również studio ExtraPARP.talks – w wykonaniu Radka Wierzbickiego oraz Huberta Adamczyka. Po nich scenę przejął Kamil Sołdacki (ElevenLabs), który podzielił się swoją inspirującą historią oraz spojrzeniem na sztuczną inteligencję.\nNastępnie przyszła pora na kolejny panel: \"Quo Vadis, Polski Startupie? Inwestycje VC, runda A i B – wyzwania i perspektywy w 2025\". Tym razem “do stołu” zasiedli Michał Ratajczak, Monika Borowiecka i Marcin Lenkiewicz, którzy dyskutowali na temat rynku start-upów. Marcin Lenkiewicz wskazał, jaki według niego musi być mindset wpisany w DNA każdego start-upowca: „Obsesja na punkcie tego, co robisz i głód… Mocne poczucie, że chcesz robić rzeczy z wolnością decyzji.”\nKolejna przerwa między panelami otworzyła przestrzeń dla kolejnego wejścia studia ExtraPARP.talks. Tym razem Hubert Adamczyk rozmawiał z Dobiesławem Chabrzykiem – między innymi o chińskim biznesie. Dowiedzieliśmy się, jak ważną rolę na dalekowschodnim rynku odgrywa networking: „Gdy chcesz robić biznes w Chinach, to musisz 10–15 lat budować relacje.”\nZbliżając się powoli do końca forum – przeszliśmy płynnie do trzeciego tego dnia panelu dyskusyjnego: \"Kryzys Kompetencji Cyfrowych: Jak zrekrutować i utrzymać specjalistów w erze AI?\". Tym razem gośćmi Jarosława Kuźniara byli Tomasz Cergowski, prof. Anita Ciesielska oraz Lech Kaniuk. Goście praktycznie jednogłośnie podkreślili, jak dużą wartość do organizacji wnosi regularny rozwój pracowników – nie tylko w obszarze umiejętności miękkich, ale również odważnego korzystania z technologii (w tym sztucznej inteligencji).\nDo zobaczenia w przyszłym roku?\nJesteśmy przekonani, że to wydarzenie zapisze się w historii nie tylko z uwagi na swoją oryginalną formułę (online), ale przede wszystkim - wartość, wiedzę i inspiracje, które dostarczyli sami prelegenci.\nNie było Cię podczas forum, ale chcesz sprawdzić, co się działo i “nadrobić” zaległości? Żaden problem! Cały event został nagrany i jest dostępny bezpośrednio na stronie PARP. Znajdziesz i obejrzysz go w tym miejscu. Serdecznie zapraszamy do zapoznania się z nagranym materiałem - naprawdę warto.", "content_hash": "ca914f7312682dc96b60d9bf4eadc5eaa703e381d976d9c5cea8b86a0855e95c", "text_len": 4755}
{"schema_version": 1, "id": "db219d58236b3754f751cee63b5c57dfb7262216", "url": "https://businessinsider.com.pl/biznes/iceye-wspolnie-z-niemieckim-gigantem-maja-umowe-z-bundeswehra/e7r2kwk", "title": "Niemieckie wojsko ma miliardowy kontrakt z polsko-fińską firmą", "category": "Biznes", "scraped_at": "2025-12-19T01:15:44.156563Z", "text": "Niemieckie wojsko ma miliardowy kontrakt z polsko-fińską firmą\nSpółka ICEYE, która ostatnio wysłała na orbitę pierwszego polskiego satelitę wojskowego, wraz z gigantem niemieckiego rynku uzbrojenia zdobyła duże zamówienie Bundeswehry na usługi rozpoznania satelitarnego. Ujawniono wartość kontraktu i plan na wykorzystanie sprzętu.\n\"Niemiecki Federalny Urząd ds. Sprzętu, Technologii Informacyjnych i Wsparcia Bundeswehry (BAAINBw) powierzył spółce Rheinmetall ICEYE Space Solutions zadanie dostarczania niemieckim siłom zbrojnym danych rozpoznawczych, zapewniając im wyłączny dostęp do nowej konstelacji satelitów wyposażonych w radar z syntetyczną aperturą (SAR)\" — czytamy w komunikacie polsko-fińskiej spółki ICEYE.\nDalsza część artykułu znajduje się poniżej materiału wideo\nW tym celu Rheinmetall nawiązał współpracę z ICEYE — wiodącym producentem i operatorem satelitów wyposażonych w radar z syntetyczną aperturą (SAR), tworząc joint venture Rheinmetall ICEYE Space Solutions.\nJoint venture działa jako odrębna spółka, bez zmian w strukturze własnościowej Rheinmetall ani ICEYE.\nICEYE i Rheinmetall z kontraktem dla Bundeswehry. Jaka wartość kontraktu?\nNowy podmiot z siedzibą w Neuss będzie dostarczać dużą liczbę zobrazowań radarowych SAR z własnej, wyłącznej konstelacji satelitów, ponadto oferując kompleksowy pakiet usług: od pełnej obsługi operacyjnej i zarządzania segmentem naziemnym po analizę zobrazowań z wykorzystaniem sztucznej inteligencji. Nowa konstelacja satelitów pozostanie własnością spółki Rheinmetall ICEYE Space Solutions.\nKontrakt, którego wartość wynosi około 1,7 mld euro brutto, obejmuje również opcję rozszerzenia. Satelitarne dane rozpoznawcze będą przeznaczone przede wszystkim do ochrony 45. Brygady Pancernej Bundeswehry stacjonującej na Litwie oraz wzmocnienia wschodniej flanki NATO.\nUmowa będzie obowiązywać od końca 2025 r. do końca 2030 r., z opcją przedłużenia. W ramach kontraktu Rheinmetall ICEYE Space Solutions ma codziennie dostarczać duży wolumen zobrazowań satelitarnych z wykorzystaniem własnej, niezależnej konstelacji. Rozpoczęcie produkcji pierwszych satelitów SAR w ramach joint venture w zakładzie Neuss zaplanowano na trzeci kwartał 2026 r.\nArmin Papperger, prezes Rheinmetall, powiedział: \"Współczesne siły zbrojne potrzebują stałego dostępu do systemów rozpoznania, łączności i dowodzenia opartych na infrastrukturze kosmicznej. Jako dostawca rozwiązań cyfrowych współpracujemy z europejskimi partnerami, aby takie zdolności zapewnić\".\nPrezes ICEYE Rafał Modrzewski komentuje kontrakt dla Bundeswehry\nZ kolei Rafał Modrzewski, prezes i współzałożyciel ICEYE, powiedział: \"Wspierając Niemcy w ramach tego przełomowego programu, ICEYE jednocześnie przyczynia się do wzmacniania bezpieczeństwa Europy. Informacje pozyskiwane z przestrzeni kosmicznej stanowią dziś podstawę nowoczesnej obrony — nie są już jedynie elementem strategicznego tła, lecz bezpośrednim narzędziem taktycznym. Wprowadzamy konieczną zmianę: pojedyncze, podatne na zagrożenia systemy są zastępowane odpornymi konstelacjami satelitów, które dostarczają decydentom aktualnych, przydatnych informacji dokładnie wtedy, gdy są najbardziej potrzebne\".\n\"Ta historyczna umowa potwierdza, że ICEYE przeszedł drogę od pioniera sektora New Space do wiodącego dostawcy kluczowych zdolności obronnych. Łącząc wysokie tempo budowy satelitów z zaawansowaną analizą danych, tworzymy nowy model wykorzystania przestrzeni kosmicznej do budowania strategicznej i taktycznej przewagi państw\" — skomentował Rafał Modrzewski.\nW strukturach Bundeswehry projekt funkcjonuje pod nazwą \"SAR Space System for Persistent Operational Tracking Stage 1\" (w skrócie \"SPOCK 1\"). Satelity SAR, orbitujące na wysokości 500–600 km, emitują w kierunku Ziemi silny sygnał radarowy i rejestrują jego odbicia, które następnie są przetwarzane na szczegółowe obrazy o wysokiej rozdzielczości. Satelity radarowe nie korzystają ze światła widzialnego, lecz z wiązki radarowej, co pozwala im \"widzieć\" zarówno w dzień, jak i w nocy.\nFale mikrofalowe przenikają przez chmury, dym, pył, deszcz i mgłę, dzięki czemu możliwe jest precyzyjne obrazowanie niezależnie od warunków atmosferycznych, co z kolei umożliwia częstsze obrazowanie i śledzenie zdarzeń o dużej dynamice zmian. Technologia ta pozwala także wykrywać subtelne, niewidoczne gołym okiem zmiany przy rozdzielczości sięgającej do 16 cm.\nICEYE to firma z polsko-fińskim rodowodem. Działa globalnie poprzez biura w Polsce, Finlandii, Hiszpanii, Wielkiej Brytanii, Grecji i Stanach Zjednoczonych. Zespół ICEYE liczy ponad 900 osób.", "content_hash": "d3e6eb9e2d33b90dc443f19a3394d99a5983fd2b20bbb469169205397d355762", "text_len": 4572}
{"schema_version": 1, "id": "0c1bb06fdf3329410d972c2eabe34517e5f60be1", "url": "https://businessinsider.com.pl/biznes/in-business", "title": "In Business", "category": "Biznes", "scraped_at": "2025-12-19T01:15:42.900249Z", "text": "Z najnowszych danych Związku Banków Polskich wynika, że z bankowości online korzysta już prawie 20 mln Polaków. Prawie 15 milionów klientów korzysta z usług swojego banku przez telefon. Ewa Łuniewska wiceprezes zarządu ING Bank Śląski SA podkreśla, że bank przyszłości z pewnością będzie bankiem w telefonie. Obecnie jednak, to właśnie te instytucje finansowe najpełniej łączą świat technologii i świat, w którym można fizycznie załatwić swoje sprawy. Okazuje się, że klienci wciąż potrzebują mieć kontakt z „fizyczną” postacią bankowania.\nPandemia przyspieszyła cyfrową transformację polskich firm. Wielu przedsiębiorców zdało sobie sprawę, że automatyzacja procesów oraz działania oparte o Big Data daje szansę na zyskanie przewagi konkurencyjnej. - Robotyzacja jest kluczowym elementem, jeśli chodzi o zwinność i szybkie dostosowywanie się do zmian. Tam, gdzie roboty już są, o wiele łatwiej możemy wdrażać nowe produkty i spełniać oczekiwania klientów - mówi Przemysław Lewicki Dyrektor Operational Digital Transformation Tribe, Head of Robotics ING Bank Śląski. O roli, jaką pełni automatyzacja w firmach w debacie Business Insider Trends.\nNa upowszechnieniu technologii 5G w pierwszej kolejności zyskają konsumenci – wynika z dyskusji, która odbyła się w ramach Business Insider Trends. Aby cieszyć się benefitami z jej wdrożenia, przedsiębiorcy będą musieli wykazać się otwartością i kreatywnością.\nC2B, z angielskiego Consumer-to-business jest kategorią e-commerce, w której konsument lub użytkownik końcowy dostarcza produkt bądź usługę. Przykładem serwisu typu C2B jest serwis ogłoszeniowy. Jaka jest dokładna definicja C2B? Jakie wyróżniamy przykłady C2B?", "content_hash": "345bf1ffc79ba74239ffff452eb0ed75dc9337c6c1e5459fcb7abb9ae4c89418", "text_len": 1666}
{"schema_version": 1, "id": "f26642bf398d7181d751998baf992e41cdc19212", "url": "https://businessinsider.com.pl/biznes/inwestowanie", "title": "Inwestowanie", "category": "Biznes", "scraped_at": "2025-12-19T01:15:39.363597Z", "text": "Bank Millennium sfinalizował transakcję kupna 99,8 proc. akcji Euro Banku za kwotę 1,833 mld zł. Po zakończeniu kolejnych etapów połączenia powstanie jedna instytucja pod marką Bank Millennium. Zmiana nie wymaga od klientów obu banków żadnych dodatkowych działań, a wszystkie umowy pozostają bez zmian.\nAmazon objął udziały w brytyjskim Deliveroo, firmie zajmującej się dostawami jedzenia w sposób znany w Polsce m.in. za sprawą Uber Eats. Firma Jeffa Bezosa była głównym inwestorem w ostatniej rundzie finansowania Deliveroo, w której spółka pozyskała 575 mln dol.\nBraster ma finansowe problemy, a ci, którzy zainwestowali w obligacje firmy nie mają powodu do radości - poczekają na wypłatę pieniędzy co najmniej półtora roku. Zarząd spółki poinformował, że 29 maja 2019 roku nie będzie dysponował środkami pozwalającymi na wykup obligacji serii A o łącznej wartości nominalnej 10,5 mln zł.\nWarren Buffett, prezes Berkshire Hathaway, powiedział na tegorocznym spotkaniu organizowanym przez firmę, że wiele ze spółek, które przynoszą straty – i które odbyły ostatnio swoje debiuty giełdowe – może w końcu wyjść na prostą. Była to odpowiedź na pytanie jednego z udziałowców o firmy takie jak Wayfair – sklep internetowy, który skaluje biznes, ale wciąż odnotowuje straty.\nGlobalnie fundusze VC w 2018 roku zainwestowały 190 mld dol., czyli o 40 proc. więcej niż w poprzednim roku. Jednak w Polsce tak optymistycznie nie było. Krajowe VC zainwestowały 213 mln zł, czyli o 46 proc. mniej niż w 2017 r., gdy zasiliły startupy łączną kwotą 396 mln zł. Tak wynika z analizy przeprowadzonej przez polski fundusz VC Inovo Venture Partners.\nCzy krajową branżę VC łatwo namówić na rozmowę o tym, jak wydają pieniądze i jakimi kwotami dysponują? Sprawdza to fundacja Startup Poland, a my przekonamy się o tym na początku maja, gdy ukaże się pierwszy w historii raport na temat kondycji polskich funduszy venture capital, czyli tych, które inwestują w startupy. Jego premiera odbędzie się 8 maja podczas konferencji Infoshare. W badaniu, które będzie opisywał, wzięło udział ok. 70 aktywnych funduszy, czyli ponad połowa polskiego rynku.\n- Kiedy chińscy giganci szukają miejsca na swoją firmę poza Chinami, my musimy dowiedzieć się, dlaczego to robią. Obserwować ich ruchy. Co tam się tak naprawdę dzieje? To jest zarówno fascynujące, jak i przerażające - mówi w rozmowie z Business Insider Polska Jeff Lobb, znany na całym świecie mówca i ekspert ds. rynków nieruchomości, który przyleciał do Polski na zaproszenie Lloyd Group.\nBanki centralne kupują złoto w tempie niewidzianym od II wojny światowej - wynika z danych firmy Bernstein. Obecnie złoto kosztuje 1322 dolary za uncję, czyli ok. 42,5 tysiąca dol. za kilogram - co oznacza, że od 2-letniego minimum z sierpnia 2018 r. kurs złota urósł o 8 proc.\nIdea Bank w ramach ugody miałby odkupić od swoich klientów obligacje GetBacku po cenie nominalnej - podała \"Rzeczpospolita\". Oznaczałoby to, że klienci odzyskają całość zainwestowanego kapitału. Takich przypadków jest na razie prawie 120.\nMiniaturowe fragmenty skał z Księżyca, przetransportowane na Ziemię przez radziecką sondę Łuna 16, zostały sprzedane w czwartek na nowojorskiej aukcji za 855 tys. dol. Sonda pobrała 101 g księżycowego gruntu we wrześniu 1970 r. Na aukcję wystawiono trzy próbki skalne, dwie z nich mają 2 mm na 2 mm, a jedna zaledwie 1 mm na 1 mm.\nPFR Ventures popisał do tej pory 21 umów inwestycyjnych z funduszami VC. To fundusz funduszy, który wspólnie z inwestorami prywatnymi, aniołami biznesu i korporacjami inwestuje w fundusze venture capital. Przekazał im dotychczas 40 proc. dostępnych pieniędzy.\nDana Bull zaczęła inwestować w nieruchomości w bardzo młodym wieku. Kiedy miała 22 lata, kupiła mieszkanie po to, by je wynajmować i w ten sposób zarabiać. Dziś ma ponad 12 lokali na wynajem i zarabia na nich krocie. Choć wynajem nieruchomości okazał się ciężką i wymagającą pracą, dziś Dana uważa, że to najlepszy sposób na bogacenie się.\nAndrzej Klesyk to jeden z najbardziej znanych managerów w Polsce - jeden z pierwszych polskich absolwentów MBA na Harvard Business School, a także wieloletni prezes grupy PZU. Obecnie nie prowadzi aktywnie żadnej firmy, za to coraz częściej słychać o nim w innej roli - mentora i inwestora. Przy okazji najnowszej inwestycji Andrzej Klesyk opowiedział nam, jakie firmy mają szanse na przykucie jego uwagi i jakimi kryteriami kieruje się w doborze projektów do finansowania.\nTo jeden ze sztandarowych programów NCBiR-u, który miał rozruszać innowacje w Polsce. Narodowe Centrum Badań i Rozwoju nagle zmieniło zasady. Inwestorzy oceniają teraz, że program w takiej formie przestaje mieć sens.\nMark Mahaney, dyrektor zarządzający banku inwestycyjnego RBC Capital Markets, jest powszechnie uznawany za jednego z najlepszych analityków akcji - szczególnie spółek technologicznych - na Wall Street. Niedawno opowiedział podczas konferencji Fortune Brainstorm Tech w Aspen, jakie niekonwencjonalne metody znajdowania giełdowych wygranych i przegranych w branży tech wypracował w trakcie 20-letniej kariery.\nInwestorzy, którzy kupowali akcje największych spółek - Facebooka, Amazona, Netfliksa czy Goldman Sachs - w dniu ich giełdowego debiutu, przez lata znacznie powiększyli fortuny. Nic dziwnego - niektóre z tych firm zyskiwały po kilkaset procent na przestrzeni kilku lat. Wyliczyliśmy, ile dzisiaj wart byłby tysiąc dolarów zainwestowany w największe giełdowe spółki w USA w dniu ich IPO.\nNa ostatnim posiedzeniu Sejm uchwalił nowelizację ustawy o systemie ubezpieczeń społecznych. Pozwoli ona ponownie pomnażać pieniądze na przyszłe emerytury dla Polaków, inwestując je w finansowanie budowy dróg - pisze \"Gazeta Wyborcza\".\nChcielibyśmy, by wielkie koncerny, jak Microsoft, Boeing czy Amazon silniej współpracowały z naszymi małymi i średnimi firmami, pomagając im w wejściu na rynki globalne – powiedział minister inwestycji i rozwoju Jerzy Kwieciński.\nPomysł, ludzie zakładający firmę, baza inwestorska - to zdaniem Sebastiana Kulczyka trzy najważniejsze czynniki, które decydują o atraktycjności start-upów. Miliarder jest m.in. twórcą akceleratora dla start-upów - stworzył program Incredibles do którego mogą się zgłaszać firmy nie tylko z Polski, ale całej Europy Środkowo-Wschodniej.\nCzym jest Startup Hub Poland? O tym redaktor naczelny Business Insider Polska Łukasz Grass rozmawiał z przedstawicielem tej fundacji. Vikas Malhotra odpowiadał w programie Na Czasie. o polskim ekosystemie start-upów. Wyjaśniał, jak programy akceleracyjne prowadzone przez Startup Hub Poland wspierają firmy działające na polskim rynku.\nBusiness Insider Polska\nPremier Kanady, Justin Trudeau, dotrzymuje obietnicy wyborczej z 2015 roku. Każdy pełnoletni obywatel kraju będzie mógł od września legalnie używać marihuany. Dozwolone jest posiadanie do 30 gramów suszu i uprawianie do czterech krzaków konopi indyjskich. Dystrybucja narkotyku ma być prowadzona przez autoryzowanych dostawców. W ten sposób Kanada chce uderzyć w przestępców i lepiej kontrolować sprzedaż marihuany nieletnim.\nPo pilotażu czas na kolejną odsłonę akceleratora Sebastiana Kulczyka. Biznesmen zapowiadał, że nie będzie to wydarzenie jednorazowe i dotrzymuje słowa. Właśnie startuje druga edycja programu Incredibles. Tym razem zgłaszać się mogą startupy nie tylko z Polski, ale całej Europy Środkowo-Wschodniej.\n- Branża finansowa powinna się przyznać, że w naszym środowisku są dowody na istnienie zła systemowego. Czarne owce powinny być zawsze nazywane po imieniu i systematycznie eliminowane z rynku, bo mam wrażenie, że czasami postępują w myśl zasady: „Stwórzmy jakiś projekt, wyemitujmy obligacje i sprzedajmy to nieogarniętemu Kowalskiemu” - mówi w rozmowie z Business Insider Polska Artur Nowak-Gocławski. Prezes Spółdzielni ANG komentuje aferę GetBacku i dodaje, że jego branża musi się zmienić, a wszystkie rozmowy, w których istnieje ryzyko missellingowe, muszą być nagrywane.\nBill Gates, Jeff Bezos, Mark Zuckerberg i wielu ich miliarderów inwestują wspólnie w dwa startupy energetyczne, które mogą rozwiązać jeden z największych problemów związanych z energią odnawialną.\nNajpierw przejęcie Lotosu i Orlenu, teraz pożegnanie z fotelem ministra energii. Premier Morawiecki stracił cierpliwość do Krzysztofa Tchórzewskiego i chce jego odwołonia - donosi \"Parkiet\". Ostateczna decyzja należy jednak do prezesa PiS Jarosława Kaczyńskiego.\nRevolut uruchomi platformę do inwestowania w akcje i fundusze ETF - zapowiedziała spółka. Na początek klienci będą mogli kupować papiery wartościowe spółek z USA i Wielkiej Brytanii. Według wstępnych informacji, główną przewagą Revoluta wobec innych brokerów ma być brak prowizji.\nGdyby YouTube był samodzielną spółką, a nie częścią Googlowego imperium, jego wartość byłaby większa niż wielu gigantów biznesu - w tym IBM, Pepsi, Goldman Sachs czy General Electric. Co interesujące, wycena YT byłaby podobna do... tej Disneya - przynajmniej według wyliczeń analityków banku Morgan Stanley.\nZapytaliśmy Julię Krysztofiak Szopę co musi się wydarzyć, by w polskim ekosystemie startupowym wyrównały się proporcje kapitału prywatnego i państwowego. Prezes Startup Poland odpowiedziała trzema apelami do \"udziałowców\" całego środowiska: państwa, inwestorów i startupów.", "content_hash": "92343c5fca9322bdce14e2842c5d2d79ec0a6085831e80a7fb130f0751b95704", "text_len": 9239}
{"schema_version": 1, "id": "e2e3ccab926038a1eb1dc2f6be904aa35b268385", "url": "https://businessinsider.com.pl/biznes/jak-smartcawi-zmienia-rynek-badan-online-automatyzacja-transparentnosc-i-kontrola/s5mbv7j", "title": "Jak SmartCAWI zmienia rynek badań online? Automatyzacja, transparentność i kontrola", "category": "Biznes", "scraped_at": "2025-12-19T01:15:45.361841Z", "text": "Jak SmartCAWI zmienia rynek badań online? Automatyzacja, transparentność i kontrola\nFirmy realizujące badania ankietowe online często napotykają trudności związane z długim czasem realizacji projektów oraz wysokimi kosztami zarządzania próbami respondentów. Proces ręcznego zamawiania próby, konieczność wymiany licznych e-maili z dostawcami mogą prowadzić do opóźnień i dodatkowych wydatków.\nBrak standaryzowanego sposobu zamawiania respondentów i konieczność negocjowania warunków z wieloma dostawcami utrudnia efektywne zarządzanie badaniami. Różnice w cennikach, jakości próby oraz brak natychmiastowego dostępu do pełnych ofert sprawiają, że proces badawczy wymaga dużej ilości czasu i wysiłku. W efekcie firmy badawcze i działy marketingu zamiast skupić się na analizie wyników, muszą angażować zasoby w żmudny proces zbierania danych, co opóźnia wyciąganie wniosków i podejmowanie decyzji. Instytut Badań Pollster we współpracy z ARC Rynek i Opinia pracują nad odpowiedzią na powyższe wyzwania. SmartCAWI to w pełni zautomatyzowana platforma typu marketplace, która pozwala firmom na szybkie zamawianie i realizację badań ankietowych online (CAWI – Computer-Assisted Web Interviewing). Dzięki temu klienci otrzymują natychmiastowy dostęp do tysięcy respondentów zgromadzonych w różnych panelach badawczych, eliminując konieczność ręcznego koordynowania badań i negocjowania warunków z każdym panelem oddzielnie. SmartCAWI zapewnia automatyczną optymalizację kosztów badania przy pełnej przejrzystości, sprawny proces losowania respondentów i możliwość monitorowania postępów badania w czasie rzeczywistym, co znacząco usprawnia cały proces.\nNowoczesny model działania\nPrzeprowadzanie badań CAWI często wiąże się z koniecznością współpracy z wieloma panelami - dostawcami próby. Wymaga to negocjowania warunków z każdym partnerem i wiąże się z koniecznością ręcznego porównywania stawek oraz sprawdzania dostępności prób. Dla firm badawczych i działów marketingu oznacza to dodatkowy czas i zasoby poświęcone na koordynację, zamiast na analizę wyników. Dotychczas brakowało ustandaryzowanego systemu zamawiania respondentów. To sprawia, że proces badawczy był czasochłonny i obarczony ryzykiem wysokich kosztów, zwłaszcza w przypadku badań wymagających liczebnych lub specyficznych grup docelowych. SmartCAWI rozwiązuje te problemy, działając na zasadzie marketplace’u, który łączy klientów zamawiających badania z wieloma panelami badawczymi. Klient, który chce przeprowadzić badanie, wprowadza do systemu szczegóły swojego projektu, takie jak liczba wymaganych respondentów, ich cechy demograficzne, zakres tematyczny ankiety i inne szczegółowe parametry. Na tej podstawie system automatycznie generuje wycenę oraz spodziewany czas realizacji.\n“SmartCAWI to odpowiedź na realne potrzeby rynku badawczego, które znamy z własnej codziennej praktyki. Zależy nam na stworzeniu rozwiązania, które skraca czas realizacji projektów, ułatwia współpracę między panelami i przede wszystkim podnosi jakość danych” – mówi Ika Kamińska-Kohutnicka, członkini zarządu Instytutu Badań Pollster odpowiedzialna za projekty badawczo-rozwojowe. – “Dzięki SmartCAWI panel partnerzy i klienci będą mogli skoncentrować się na analizie i decyzjach, a nie na logistyce badań.”\nDodatkową zaletą SmartCAWI jest możliwość korzystania z zasobów wielu paneli w jednym miejscu nie tylko przez klientów, ale także przez same panele badawcze. Jeśli dany panel nie posiada wystarczającej liczby respondentów spełniających określone kryteria, może on zlecić realizację takiej próby u innych dostawców. To otwiera nowe możliwości współpracy i sprawia, że realizacja badań o specyficznych wymaganiach demograficznych staje się łatwiejsza niż kiedykolwiek.\nTechnologie poprawiające jakość danych\nFirmy realizujące badania CAWI często mierzą się z problemem wielokrotnego udziału tych samych osób w różnych projektach badawczych. Jeśli respondent bierze udział w tej samej ankiecie więcej niż raz lub regularnie uczestniczy w wielu badaniach, np. dotyczących znajomości różnych marek, może to zniekształcać wyniki i prowadzić do błędnych wniosków. Taka sytuacja obniża wiarygodność danych i utrudnia rzetelną analizę, szczególnie w przypadku badań wymagających reprezentatywności lub świeżego spojrzenia respondentów. Tradycyjne metody weryfikacji unikalności respondentów wymagają manualnego działania. To nie tylko spowalnia realizację badań, ale także zwiększa koszty operacyjne. Brak mechanizmów eliminujących duplikację to nie tylko wyzwanie dla zamawiających badania, ale także dla samych paneli. Brak pełnej kontroli nad procesem rekrutacji respondentów zwiększa ryzyko błędów w analizie statystycznej, co może prowadzić do nieprawidłowych decyzji biznesowych.\nSmartCAWI eliminuje problem duplikacji panelistów oraz nadmiernej eksploatacji, wykorzystując zaawansowane algorytmy identyfikacji użytkowników, które zapobiegają wielokrotnemu udziałowi tych samych osób w jednym badaniu. System automatycznie zapewnia unikalność respondentów w przydzielonej do badania próbie.\nPlatforma umożliwia monitorowanie realizacji badania w czasie rzeczywistym, dając klientom pełną kontrolę nad procesem zbierania wyników. Dzięki temu użytkownicy mają pewność, że ich badania opierają się na rzetelnych i reprezentatywnych danych, co pozwala podejmować lepsze decyzje strategiczne.\nTransparentność i elastyczność współpracy\nSmartCAWI wprowadza przejrzystość finansową na każdym etapie realizacji badania. Klienci płacą wyłącznie za rzeczywiście zrealizowane wywiady. Właściciele paneli badawczych mają pełną kontrolę nad swoimi cennikami, mogą różnicować stawki w zależności od klientów i typów projektów oraz maksymalizować wykorzystanie swojego panelu bez konieczności negocjowania każdej transakcji oddzielnie. Dzięki temu zarówno klienci, jak i panel partnerzy zyskują większą przewidywalność kosztów i przychodów, co przekłada się na efektywniejsze zarządzanie badaniami.\nRozwój współpracy między panelami badawczymi\nDla właścicieli paneli badawczych dużym wyzwaniem jest pełne wykorzystanie zgromadzonej bazy respondentów. Pozyskiwanie nowych klientów wymaga czasu i zasobów – trzeba prowadzić sprzedaż, negocjować warunki i indywidualnie zarządzać każdym zleceniem. W praktyce oznacza to, że wiele paneli działa poniżej swoich możliwości, a część respondentów pozostaje niewykorzystana. Jednocześnie zapotrzebowanie na precyzyjnie dobrane próby rośnie, a realizacja badań dla niszowych grup demograficznych lub specyficznych branż może stanowić wyzwanie. Brak dostępu do odpowiednich respondentów często oznacza konieczność odrzucenia projektu lub prowadzenia kosztownych działań rekrutacyjnych.\n– Jedną z największych barier w efektywnym wykorzystaniu zasobów paneli jest brak ustandaryzowanego i bezpiecznego sposobu współdziałania między nimi – mówi Piotr Czyżewski, Dyrektor ds. Rozwoju w ARC Rynek i Opinia. – SmartCAWI otwiera nowy rozdział, umożliwiając panelom wzajemne wsparcie w realizacji trudnych prób bez ryzyka utraty danych czy kontroli nad bazą. To rozwiązanie, które realnie zwiększa efektywność operacyjną i tworzy nowe możliwości biznesowe dla każdego uczestnika rynku.\nSmartCAWI umożliwia panelom badawczym łatwiejsze skalowanie działalności i zwiększenie rentowności. Dzięki platformie panele mogą automatycznie otrzymywać zlecenia od klientów bez konieczności angażowania zespołu w negocjacje.\nCo więcej, w sytuacjach, gdy dany panel nie posiada odpowiedniej próby respondentów, może on zlecić realizację trudniejszych grup docelowych innym panelom bez opuszczania ekosystemu SmartCAWI.\nPlatforma SmartCAWI została zaprojektowana tak, aby w pełni chronić dane respondentów. Informacje kontaktowe panelistów – takie jak adres e-mail czy numer telefonu – nigdy nie trafiają do SmartCAWI w formie umożliwiającej identyfikację osoby. Dane te są hashowane już po stronie panelu, czyli przekształcane w unikalny ciąg znaków, którego nie da się odwrócić ani powiązać z konkretną osobą. Dzięki temu każdy panel zachowuje pełną niezależność i kontrolę nad swoją bazą użytkowników, a jednocześnie może bezpiecznie uczestniczyć w realizacji wspólnych projektów z innymi partnerami. SmartCAWI umożliwia więc właścicielom paneli zwiększenie efektywności operacyjnej, jednocześnie chroniąc swoje unikalne zasoby i budując nowe źródła przychodów.\nPodsumowanie\nSmartCAWI to nowoczesna platforma do realizacji badań internetowych, stworzona przez badaczy dla badaczy i marketingowców – SmartCAWI tworzy zespół ekspertów Instytutu Badań Pollster, we współpracy z ARC Rynek i Opinia. Obie firmy mają wieloletnie doświadczenie w prowadzeniu badań rynku oraz analizie danych. Wspólnie zapewniamy najwyższą jakość i precyzję badań CAWI. SmartCAWI odpowiada na realne potrzeby rynku, oferując prostszy, szybszy i bezpieczniejszy sposób prowadzenia projektów CAWI. Dzięki automatyzacji procesów, transparentnemu modelowi rozliczeń i zaawansowanym rozwiązaniom technologicznym, SmartCAWI znacząco skraca czas potrzebny na zebranie danych i pozwala skupić się na tym, co najważniejsze – analizie wyników. Funkcja soft launch umożliwia przetestowanie kwestionariusza na małej próbie jeszcze przed pełnym wdrożeniem, co pomaga wyłapać błędy, zanim wpłyną one na jakość danych. Platforma obsługuje również badania podłużne, pozwalając śledzić zmiany opinii tych samych respondentów w czasie. SmartCAWI usprawnia realizację badań zarówno po stronie klientów, jak i panel partnerów. Firmy badawcze i działy marketingu zyskują natychmiastowy dostęp do tysięcy respondentów i pełną kontrolę nad projektem. Panele mogą skuteczniej wykorzystywać swoje zasoby i zyskiwać nowych klientów bez konieczności angażowania dodatkowych sił sprzedażowych. SmartCAWI to narzędzie, które realnie upraszcza pracę, redukuje koszty i zwiększa jakość wyników. Jeśli chcesz prowadzić badania szybciej, mądrzej i bardziej efektywnie – SmartCAWI jest dla Ciebie.\nWejdź na www.smartcawi.pl i dowiedz się więcej!", "content_hash": "bb2e0fe29044fcb6a4ec51f09b13ea4c0045008e2596e898466210f48f349f19", "text_len": 9948}
{"schema_version": 1, "id": "392481bd6e88b036eba987667c930163cf07b2bd", "url": "https://businessinsider.com.pl/biznes/media", "title": "Media", "category": "Biznes", "scraped_at": "2025-12-19T01:15:40.630803Z", "text": "Zygmunt Solorz po dniach nieobecności pojawił się publicznie. W poniedziałek wziął udział — zdalnie — w walnym zgromadzeniu ZE PAK. W jego trakcie z rady nadzorczej odwołano jego synów Tobiasa Solorza i Piotra Żaka oraz wieloletniego prawnika Jarosława Grzesiaka.\nTVN górą w sporze z Krajową Radą Radiofonii i Telewizji. Sąd uznał, że szef tej instytucji opóźniał, a nawet utrudniał przyznanie koncesji. Jeśli odwołanie nic nie zmieni, zapłaci sporą grzywnę.\nKatarzyna Dowbor została nową szefową Fundacji TVP. Informację przekazał Tomasz Sygut, dyrektor generalny telewizji publicznej.\nSzef Meta Platforms Mark Zuckerberg oświadczył, że urzędnicy administracji prezydenta USA Joe Bidena wywierali presję na jego firmę, aby cenzurowała podczas pandemii treści związane z COVID-19 — podała we wtorek agencja Reutera.\n\"Wiadomości\" wracają na antenę — teraz będą emitowane w stacji wPolsce 24. Ich szefem będzie Marcin Tulicki, który był gwiazdą TVP za czasów PiS.\nTV Republika zapłaciła pierwszą ratę za koncesję. Wyniosła ona blisko 2 mln zł.\nSzef Krajowej Rady Radiofonii i Telewizji chce współpracować z premierem. Z tego powodu Maciej Świrski wysłał do Donalda Tuska list\nPrzez ponad sześć lat współpracy z Telewizją Polską Magdalena Ogórek zarobiła brutto prawie trzy mln zł — podaje natemat.pl.\nNiezmiennie to tradycyjne media uważane są za najbardziej wiarygodne źródło informacji — wynika z sondażu SW Research dla rp.pl.\nPrzychody Warner Bros. Discovery w ostatnim kwartale zmalały o 6 proc. do 9,7 mld dol. — informuje serwis Wirtualne Media. W wyniku odpisów dotyczących głównie telewizji strata netto sięgnęła 10 mld.\nZałożyciel południowokoreańskiego giganta technologicznego Kakao Corp, Kim Beom Su, został aresztowany we wtorek pod zarzutem manipulowania akcjami podczas przejęcia znanej w branży K-Pop agencji artystycznej SM Entertainment.\nPrezes TVP Tomasz Sygut polecił rozpocząć kontrolę rozliczeń propagandowego serialu \"Reset\". Ekipa kierująca telewizją za rządów PiS wykorzystała serial do ataku na Donalda Tuska. Rachunki za produkcję budzą ogromne wątpliwości — poinformowała we wtorek \"Gazeta Wyborcza\".\nPrzerwa w dostępie do niektórych usług Microsoftu sparaliżowała w piątek działalność wielu firm na całym świecie. Amerykański gigant technologiczny poinformował, że podejmuje \"środki łagodzące\" do czasu rozwiązania problemu.\nBędziemy gotowi do rozmów ze środowiskiem wydawców prasy o narzędziach wsparcia prasy przez państwo — powiedział podsekretarz stanu w resorcie kultury Andrzej Wyrobiec. Musimy wziąć pod uwagę doświadczenia państw, które wdrożyły mechanizmy arbitrażowe. Nie wszędzie przyniosły one oczekiwany skutek — dodał.\n\"Halo, tu Polsat\" — pod taką nazwą emitowany ma być program śniadaniowy Telewizji Polsat. Na antenie ma pojawić się pod koniec sierpnia.\nJakub Biel, bloger i twórca internetowy zajmujący się w sieci tematyką marketingu i mediów, w ostatnich tygodniach stworzył popularny cykl, w którym pokazywał, jak wyglądałyby reklamy, gdyby marki mówiły samą prawdę. Jego praca nie spodobała się Biedronce, która zagroziła twórcy konsekwencjami prawnymi, jeśli nie usunie swoich dzieł z sieci.\n— Widzimy, że skończyła się zmowa spółek Skarbu Państwa przeciwko niezależnym mediom, w tym Agorze — tak Bartosz Hojka, prezes spółki wydającej m.in. \"Gazetę Wyborczą\", odpowiada na pytanie, czy państwowe firmy znowu reklamują się w wydawnictwie.\nNowym szefem portalu TVP Info został Patryk Zalasiński. Pracował on już w TVP, ale odszedł w 2016 r., gdy nie chciał się podporządkować politycznym decyzjom kierownictwa — przypomina serwis Wirtualne Media.\nTVP donosi do prokuratury na Jacka Kurskiego i inne osoby pozostające w różnych okresach członkami Zarządu oraz Rady Nadzorczej. Chodzi o wielomilionowe zobowiązania, co narazić mogło TVP na szkodę wielkich rozmiarów.\nBracia Michał i Jacek Karnowski proszą o wsparcie swoich mediów. Na stronie głównej portalu wPolityce.pl pojawiła się prośba o przekazywanie darowizn na Fratrię, wydającą też \"Sieci\" wPolsce. O wpłaty apeluje też fundacja założona niedawno m.in. przez dziennikarzy — podają wirtualnemedia.pl.\nPo sześciu pełnych sezonach Polsat stracił prawa do pokazywania rozgrywek Ligi Mistrzów UEFA. Najbardziej elitarne rozgrywki klubowe od przyszłego od jesieni 2024 r. będą transmitowane przez Canal+. Nadawca właśnie poinformował o tym w oficjalnym komunikacie.\nRaptem w piątek z zarządu Polska Press odwołano cały zarząd, a Orlen już zamieścił ogłoszenie dotyczące pracy dla nowego prezesa. Kandydaci czas na zgłoszenia mają jedynie do środy.\nRadio Kraków sprzedało fortepian koncertowy Steinwaya, który w ubiegłym roku kupiło za milion złotych. Powód? Nie ma pieniędzy.\nGrupa ZPR Media, której właścicielem jest milioner Zbigniew Benbenek, złożyła ofertę zakupu wydawnictwa Polska Press. O sprawie pisze \"Presserwis\".\nKancelaria Sejmu zlikwiduje Centrum Informacyjne Sejmu, czyli komórkę odpowiedzialną za obsługę medialną. Powstać ma nowa jednostka — dowiedział się nieoficjalnie portal Wirtualnemedia.pl.\nWeto prezydenta Andrzeja Dudy miało wywrzeć presję na rząd w kwestii zmian w mediach publicznych. Takiego efektu się jednak nie spodziewał. Minister kultury poszedł na całość i w związku z brakiem pieniędzy na media publiczne postawił m.in. TVP w stan likwidacji.\nSytuacja wokół mediów publicznych mimo świąt jest dynamiczna. Rada Mediów Narodowych zgłosiła we wtorek Michała Adamczyka na stanowisko prezesa TVP.\nZnani z ostatnich lat reporterzy Wiadomości prawdopodobnie już w TVP się nie pokażą. To samo dotyczy kilku innych popularnych programów w telewizji. Wśród ich zastępców ma być m.in. Maciej Orłoś i Zbigniew Łuczyński.\n\"Politycy poprzedniego rządu informują struktury unijne o sytuacji w TVP. Czekam, aż zadzwonią również do mnie\" — napisał na X (dawnym Twitterze) Marian Banaś. W ten sposób prezes Najwyższej Izby Kontroli odniósł się do ostatnich działań polityków Prawa i Sprawiedliwości, którzy skarżą się Brukseli na zmiany w TVP.", "content_hash": "a7ef1903ced912a85176d0d4371627c8839c8958905930b4d567fd73326d7a2e", "text_len": 5960}
{"schema_version": 1, "id": "1dbd0cee8372e9d36d268687e226374de74fda27", "url": "https://businessinsider.com.pl/biznes/nowy-rozdzial-dla-irobot-dotychczasowy-partner-w-roli-inwestora/zxk5y0k", "title": "Nowy rozdział dla iRobot: dotychczasowy partner w roli inwestora", "category": "Biznes", "scraped_at": "2025-12-19T01:15:54.297158Z", "text": "Nowy rozdział dla iRobot: dotychczasowy partner w roli inwestora\niRobot, pionier w dziedzinie robotyki domowej, rozpoczyna nowy rozdział w swojej historii. Firma Picea - globalny producent i dostawca zaawansowanych technologii i komponentów do robotów sprzątających - została kluczowym partnerem finansowym i operacyjnym marki, przejmując 100 proc. jej udziałów.\nWejście na pokład dotychczasowego kontrahenta, który dobrze zna i rozumie cele biznesowe firmy, ma zapewnić marce iRobot stabilność i przestrzeń do dalszego rozwoju.\nPicea jest strategicznym partnerem iRobot od 2023 roku i odgrywa kluczową rolę w realizacji „Elevate” - programu naprawczego firmy, pełniąc funkcję jej głównego partnera produkcyjnego. Zgodnie z warunkami nowej umowy, Picea obejmie 100 proc. udziałów iRobot poprzez konwersję swoich zabezpieczonych pożyczek. Dodatkowo inwestor zrezygnuje z części należności, co pozwoli spółce jeszcze sprawniej kontynuować rozwój nowych produktów oraz realizację globalnej strategii. Transakcja zapewnia stabilne warunki do dalszych prac nad rozwiązaniami smart home, wzmacniając innowacyjność portfolio iRobot.\n– To przełomowy moment w zabezpieczeniu długoterminowej przyszłości iRobot – powiedział Gary Cohen, CEO iRobot. – Partnerstwo z Picea wzmacnia naszą kondycję finansową, zapewniając stabilność naszym klientom, partnerom i dystrybutorom. Razem będziemy kontynuować rozwój przełomowych robotów Roomba oraz technologii smart home, które definiują markę iRobot od ponad trzech dekad. Połączenie innowacyjności i projektowania opartego na potrzebach konsumentów z zapleczem R&D i kompetencjami technicznymi Picea pozwoli iRobot kształtować kolejną epokę robotyki domowej.\nCiągłość działalności podczas pre-packaged chapter 11\nAby sprawnie przeprowadzić transakcję, firma iRobot dobrowolnie rozpoczęła proces sądowej restrukturyzacji, w postaci tzw. pre-packaged chapter 11. Zaletą pre-packaged chapter 11 jest to, że porozumienie następuje przed rozpoczęciem procesu sądowego, co znacznie przyspiesza usankcjonowanie zmian. iRobot złożył do sądu szereg standardowych wniosków, które pozwolą spółce na prowadzenie działalności w normalnym trybie, w tym na wywiązywanie się ze zobowiązań wobec pracowników oraz terminowe regulowanie płatności na rzecz dostawców i innych wierzycieli w pełnej wysokości kwot należnych przed, w trakcie i po zakończeniu procesu nadzorowanego przez sąd. Jest to standardowa procedura obowiązująca w USA, która zapewnia czas na restrukturyzację. Przykłady amerykańskich firm, takich jak General Motors, Marvel, American Airlines, Chrysler, Delta czy Hertz pokazują, że wejście w ten proces umożliwia odbudowę firmy i przywrócenie jej stabilności i konkurencyjności.\nCo istotne, pre-packaged chapter 11 nie oznacza likwidacji firmy ani wstrzymania działalności - to proces przejściowy, podczas którego firma może kontynuować swoją działalność i dalej wprowadzać usprawnienia. Wszystkie operacje i zobowiązania iRobot wobec klientów są więc realizowane bez zmian. Obecna sytuacja nie wpływa na bieżącą działalność firmy ani użytkowanie robotów i aplikacji. Wszystkie obszary - sprzedaż, marketing, produkcja, serwis i obsługa klienta - działają jak do tej pory. Produkty iRobot są dostępne w regularnej sprzedaży, a wsparcie techniczne i gwarancyjne realizowane jest na dotychczasowych zasadach. iRobot spodziewa się, że proces ten zostanie sprawnie zakończony, do lutego 2026 r.\nŚcisła współpraca między iRobot i DLF\nRównolegle firma DLF, autoryzowany dystrybutor iRobot w Polsce, kontynuuje bez zmian współpracę z marką. Od 2004 roku, kiedy rozpoczęła się sprzedaż pierwszych robotów, do dzisiaj blisko milion urządzeń trafiło do polskich domów. Trwają prace nad dalszym rozwojem oferty, w tym nad nową kategorią produktową. W pierwszej połowie przyszłego roku pojawi się w ofercie dużo nowości produktowych.\n– Jako wieloletni autoryzowany dystrybutor iRobot w Polsce chcemy jasno podkreślić, że zmiany strategiczne, które obecnie zachodzą na poziomie globalnym, nie mają wpływu na naszą bieżącą działalność. Kontynuujemy działania handlowe i marketingowe wspierające sprzedaż obecnej oferty oraz przygotowujemy się do premiery kolejnej serii robotów sprzątających, które zaprezentujemy już w 2026 roku. Ponadto iRobot planuje wprowadzić na rynek nową kategorią produktową, która zaoferujemy polskim konsumentom w nadchodzącym roku. Jesteśmy przekonani, że umowa inwestorska przyczyni się do umocnienia pozycji iRobot jako innowatora w kategorii Floor Care” - mówi Sławomir Radacki, Prezes Zarządu DLF Sp. z o.o.\nO iRobot\niRobot to globalna firma technologiczna, projektująca i tworząca inteligentne roboty i innowacje dla domu, które ułatwiają codzienne życie. W 2002 roku iRobot wprowadził pierwszego robota sprzątającego Roomba. Dziś firma działa globalnie i sprzedała miliony robotów na całym świecie. Portfolio produktowe iRobot obejmuje zaawansowane technologie w obszarze czyszczenia, mapowania i nawigacji. Na bazie tego portfolio inżynierowie iRobot tworzą kolejne roboty oraz urządzenia smart home, które pomagają użytkownikom utrzymać dom w czystości i poprawić komfort życia. Więcej informacji: www.irobot.com\nO Picea\nShenzhen PICEA Motion Technology Co., Ltd., spółka zależna Shenzhen PICEA Robotics Co., to firma specjalizująca się w projektowaniu i produkcji zaawansowanych systemów robotycznych. Picea prowadzi działalność produkcyjną oraz badawczo-rozwojową, zatrudniając ponad 6 300 pracowników w Chinach i Wietnamie. Dzięki silnemu zapleczu inżynieryjnemu oraz kompetencjom w obszarze nowoczesnej produkcji i technologii robotycznych, firma rozwija własne rozwiązania wykorzystywane na rynkach na całym świecie. Spółka posiada ponad 1 100 patentów na całym świecie, co potwierdza jej pozycję jako innowacyjnego podmiotu w branży robotyki.", "content_hash": "0c9d9f149804cdb23448c7c173816dc6dd33e403f5f9618a0f1b8b9583d2a716", "text_len": 5804}
{"schema_version": 1, "id": "c7f9ead497dbd81f5c7dcf2e0a9d11d133cb29de", "url": "https://businessinsider.com.pl/biznes/orlen-znow-donosi-na-daniela-obajtka-w-tle-list-do-jaroslawa-kaczynskiego/jgs58ln", "title": "Szogun, Tuhaj-bej i list do Jarosława Kaczyńskiego. Orlen znów tropi afery", "category": "Biznes", "scraped_at": "2025-12-19T01:15:50.420745Z", "text": "Szogun, Tuhaj-bej i list do Jarosława Kaczyńskiego. Orlen znów tropi afery\nWarte dziesiątki milionów złotych kontrakty, spółki związane z najważniejszymi menedżerami Orlenu, Daniel Obajtek jako Szogun i inny członek zarządu płockiego koncernu nazywany przez niego Tuhaj-bejem, a do tego list prezesa Orlenu do prezesa PiS Jarosława Kaczyńskiego i szefa ABW. Wszystko łączy się w największej spółce Skarbu Państwa. Do prokuratury trafiły właśnie dwa nowe zawiadomienia o możliwości popełnienia przestępstwa przez byłego prezesa spółki i członka zarządu. Business Insider Polska udało się poznać szczegóły sprawy.\nCiężko policzyć, ile Orlen złożył już zawiadomień do prokuratury, bo śledztwa toczą się w całej Polsce, były wielokrotnie uzupełnianie o nowe wątki i kolejne wyniki audytów. Według naszych rozmówców można bezpiecznie założyć, że prokuratorskich postępowań jest przeszło dwadzieścia.\nDalsza część tekstu pod nagraniem\nChociaż liczba śledztw rosła, od kiedy do władzy doszła koalicja Donalda Tuska, to prokuratura do tej pory postawiła zarzuty tylko kilku osobom i to jedynie w dwóch postępowaniach.\nNiedawno w sprawie rozliczeń w Orlenie głos zabrał kolejny raz prezes spółki Ireneusz Fąfara, wypowiedział się także minister aktywów państwowych Wojciech Balczun. Obaj mówili o tym, że można spodziewać się efektów kolejnych audytów w płockim koncernie.\n\"Stworzono taki mechanizm, w którym w przetargach wygrywała spółka niezwiązana z nimi, która składała oświadczenie, że jest w stanie wykonać pewne zlecenie, po czym nie umiała wykonać tego zlecenia, a dawała te zlecenia spółkom należącym albo współzależącym od dwóch najważniejszych członków poprzedniego zarządu\" — mówił Ireneusz Fąfara w wywiadzie dla TVP Info pod koniec listopada br.\nJego słowa przekształciły się w kolejne zawiadomienia śledczych o możliwości popełnienia przestępstwa. Według ustaleń Business Insider Polska 5 grudnia i 12 grudnia do Prokuratury Regionalnej w Warszawie trafiły dwa nowe zawiadomienie dotyczące Orlenu.\nBohaterem pierwszego jest Michał Róg, były członek zarządu płockiego koncernu, a drugiego były prezes spółki Daniel Obajtek.\nBiuro prasowe Orlenu potwierdziło nasze informacje dotyczące złożenia zawiadomień, osób, których dotyczą oraz wątków, które zdaniem spółki powinny zainteresować śledczych.\nCzytaj też: Orlen pod lupą prokuratorów. Pierwszy akt oskarżenia już blisko\nŚledztwo trwa już dwa lata\nCo ciekawe sprawy objęte zawiadomieniami znajdują się w kręgu zainteresowania funkcjonariuszy Agencji Bezpieczeństwa Wewnętrznego oraz prokuratorów już od połowy listopada 2023 r. Postępowanie wszczęto w końcówce rządów PiS, miesiąc po wyborach parlamentarnych.\nDalsza część tekstu pod zdjęciem\nProkuratura podaje, że śledztwo jest wielowątkowe i dotyczy m.in. postępowań zakupowych związanych z zaprojektowaniem i wykonaniem infrastruktury oraz innych prac przy budowie Kompleksu Olefiny III w Płocku, a także umów zawieranych w związku z tą inwestycją przez Orlen z innymi spółkami. Do tej pory jednak nikt nie usłyszał w nim zarzutów.\nW nowych zawiadomieniach płocki koncern postanowił wskazać śledczym, gdzie ich zdaniem mogło dojść do przestępstw w przetargach organizowanych w grupie Orlen.\nKable i inwestycja za setki milionów\nKancelaria prawna, która w imieniu Orlenu złożyła zawiadomienia, wnosi o dołączenie ich do toczącego się od przeszło dwóch lat śledztwa. Sprawy Daniela Obajtka i Michała Roga ściśle się łączą.\nWątek, w którym przewija się Michał Róg, były członek zarządu Orlenu, dotyczy możliwości popełnienia przestępstwa z art. 296 par. 1 Kodeksu karnego, za co grozi od 3 miesięcy do 5 lat pozbawienia wolności. Kwestie, o których obecnie zawiadomione są organy ściągania, jako pierwsi opisali dziennikarze Wirtualnej Polski Szymon Jadczak i Paweł Figurski w połowie grudnia 2023 r. O tym, że sprawa trafiła do prokuratury, informował z kolei w sobotę dziennikarz Radia Zet Mariusz Gierszewski.\nZawiadomienie dotyczy jednej z większych inwestycji Orlenu — budowy Głównego Punktu Zasilania 3 (GPZ-3) w płockiej elektrociepłowni. Kontrakt był wart blisko 340 mln zł. Do walki o projekt zgłosiło się 10 podmiotów.\nWygrało konsorcjum spółek Energa Invest i Elektropaks, chociaż ich oferta nie była najniższa cenowo. Energa Invest to spółka-córka Energi, którą wówczas kontrolował już Orlen. Podwykonawcą Elektropaksu, który miał dostarczyć kable potrzebne do inwestycji, była firma działająca pod marką Involt. To ona jest kluczowa w tej historii, bo miał z nią ścisłe związki Michał Róg i to w czasie, kiedy rozstrzygnął się przetarg Orlenu, czyli w 2021 r. i później.\nZdaniem prawników spółki, którzy złożyli zawiadomienie do prokuratury, sytuacja ta mogła doprowadzić do konfliktu interesów oraz złamania szeregu wewnętrznych regulacji, jakie obowiązywały w Orlenie oraz zapisów kontraktu menedżerskiego, który obowiązywał Michała Roga jako członka zarządu. Miał on — według pełnomocników Orlenu — nie poinformować zarządu spółki i rady nadzorczej, że przystąpił do spółek, które działały jako Involt.\nDodatkowo Michał Róg jako członek zarządu płockiego koncernu nie wyłączył się z głosowania w sprawie zawarcia umowy z Elektropaksem, dla którego pracowała przy inwestycji Orlenu firma, z którą był związany.\n— Sprawa rzekomych nieprawidłowości w postępowaniach przetargowych jest mi procesowo znana co najmniej od marca 2024 r., więc aktualnie ogłaszane sensacyjnie działania Orlenu nieco mnie dziwią. Pan prezes Róg podchodzi do tych rewelacji całkowicie spokojnie, zwłaszcza do zarzutów rzekomego konfliktu interesów. Ten aspekt był przedmiotem badania Rady Nadzorczej, zaangażowanie pana prezesa w inną spółkę dokonane zostało zgodnie z obowiązującymi procedurami. Nie wiem, czy prokuratura postąpi zgodnie z oczekiwaniami Orlenu, moim zdaniem nie ma do tego podstaw, ale mój klient jest przygotowany do wyjaśnienia wszelkich ewentualnych wątpliwości — mówił Radiu ZET adwokat Michała Roga Dominik Hunek.\nDaniel Obajtek i biznes z przeszłości\nW związku ze sprawą Michała Roga prawnicy Orlenu uważają, że istnieje możliwość popełnienia przestępstwa także przez byłego prezesa spółki Daniela Obajtka. Tu również jako kwalifikację prawną wskazują art. 296 par. 1 Kodeksu karnego, czyli ten sam, co w przypadku Michała Roga.\nWedług pełnomocników Orlenu Daniel Obajtek nie dopełnił obowiązku poinformowania rady nadzorczej i zarządu spółki o ujawnionym konflikcie interesów Michała Roga związanym z Involtem i nie podjął działań w celu wyeliminowania źródła tego konfliktu.\nDrugi wątek sprawy, która trafiła do prokuratury, wiąże się ze spółką TT Plast, której współwłaścicielem — co sam przyznał w jednym z wywiadów — był w przeszłości Daniel Obajtek, a która to robiła interesy ze spółkami z grupy kapitałowej Orlen m.in. Unipetrolem, Anwilem czy Inowrocławskimi Kopalniami Soli \"Solino\".\nZdaniem kancelarii prawnej, która obsługuje Orlen, mogło tutaj dojść do przestępstwa z art. 296a paragraf 1 Kodeksu karnego. Chodzi o to, że Daniel Obajtek nie ujawnił zarządowi płockiego koncernu i radzie nadzorczej, że na jego decyzję może mieć wpływ jego osobisty interes wynikający z bliskich relacji z osobami kontrolującymi TT Plast. Według prawników spółki mogło dojść nie tylko do naruszenia prawa, ale także wewnętrznych regulacji Orlenu, w tym polityki antykorupcyjnej.\nList do Jarosława Kaczyńskiego\nZ zawiadomienia do prokuratury wynika, że potencjalne nieprawidłowości przy przetargach Orlenu były także przedmiotem zainteresowania politycznego. Daniel Obajtek miał w połowie 2022 r. wysłać list do Jarosława Kaczyńskiego, prezesa PiS i w tamtym czasie wicepremiera ds. bezpieczeństwa, ministra aktywów państwowych Jacka Sasina oraz szefa ABW pułkownika Krzysztofa Wacławka, który obecnie doradza prezydentowi Karolowi Nawrockiemu.\nDalsza część tekstu pod zdjęciem\nWedług prawników reprezentujących Orlen list to de facto obrona Michała Roga w sprawie spółki Involt. W zawiadomieniu do prokuratury stwierdzono, że Daniel Obajtek przedstawił \"zuchwałą obronę\" Michała Roga, określając zarzuty pod jego adresem jako \"insynuacje, oszczerstwa i pomówienia\". Co ciekawe, prezes Orlenu w liście miał nie tylko odnosić się do sprawy kolegi z zarządu, ale także pisać o firmie TT Plast.\nObecni pełnomocnicy płockiego koncernu uważają, że ówczesny prezes spółki bronił w ten sposób siebie samego.\nFormalnie w Orlenie przeprowadzono kontrolę dotyczącą sprawy Involt, która zakończyła się bez konsekwencji dla Michała Roga. Dzisiaj prawnicy Orlenu oceniają, że zostają przeprowadzona w taki sposób, aby nie ujawnić nieprawidłowości i służyła ona jedynie pozorowaniu próby wyjaśnień.\nOrlen i ludzie CBA\nList, którego adresatem był m.in. Jarosław Kaczyński, może być pokłosiem tego, że w grupie Orlen pojawiły się już wątpliwości dotyczące potencjalnego konfliktu interesów, jakie mogli mieć obaj menedżerowie.\nZgłaszał je m.in. Zbigniew Lasek, ówczesny szef bezpieczeństwa Orlenu. To były agent CBA i w przeszłości jeden z najbliższych współpracowników ministra koordynatora służb specjalnych Mariusza Kamińskiego. Był także wśród założycieli firmy Grom Group, która zajmowała się m.in. ochroną prezesa PiS Jarosława Kaczyńskiego.\nZ zeznań Zbigniewa Laska wynika, że w lutym 2022 r. w gabinecie prezesa Orlenu spotkał się z Danielem Obajtkiem oraz Michałem Rogiem. Poinformował wówczas, że już w grudniu 2020 r. (pół roku przed rozstrzygnięciem przetargu wartego ponad 340 mln zł) do Orlenu wpłynęły dokumenty spółki Elektropaks, która razem z Energa Invest walczyła o kontrakt na inwestycję płockiego koncernu w GPZ-3. Dokumenty świadczyły o tym, że Involt będzie podwykonawcą przy tym projekcie.\nSzef bezpieczeństwa Orlenu zeznał też, że Michał Róg miał sugerować Danielowi Obajtkowi, że nie powinien on pracować w spółce.\nKolejną osobą, która zwracała uwagę na możliwe nieprawidłowości, był Wiesław Jasiński, ówczesny członek zarządu spółki Energa—Operator, która znajdowała się już pod kontrolą Orlenu. Jasiński po dojściu PiS do władzy w 2015 r. został wiceministrem finansów i zajmował się m.in. walką z przestępczością podatkową. W przeszłości był agentem CBA, a w latach 2007-2010 kierował delegaturą tej służby specjalnej w Gdańsku.\nMiał on w 2021 r. zawiadomić gdańską delegaturę CBA o wątpliwościach wokół powiązań personalnych zarządu TT Plast z osobami z otoczenia m.in. Orlenu i Energi.\nSzogun i Tuhaj-bej\nZ zawiadomień do prokuratury wynika, że w Orlenie jest przekonanie o możliwości popełnienia przestępstwa także przez innego menedżera spółki, który miał przyjąć korzyść majątkową w postaci zegarka szwajcarskiej marki Tag Heuer o wartości ok. 12 tys. zł. Miał on być na tyle bliskim współpracownikiem Daniela Obajtka i Michała Roga, że w zeznaniach w prokuraturze przytoczył ich pseudonimy. W przypadku byłego prezesa Orlenu — Szogun, a z kolei Michała Roga sam Daniel Obajtek miał nazywać Tuhaj-bejem.\nWysłaliśmy pytanie w dotyczące zawiadomień do byłego prezesa Orlenu oraz do kancelarii adwokackiej, która reprezentuje Michała Roga. Do czasu publikacji nie otrzymaliśmy odpowiedzi.\nAutor: Bartek Godusławski, dziennikarz Business Insider Polska", "content_hash": "05df08fa27b3bbf11e522bcd2c2cf32d290e3e795ef44a20679ad701426c3c2b", "text_len": 11082}
{"schema_version": 1, "id": "b3108b8a32a2865ff94abff2553e2a86c2f6e256", "url": "https://businessinsider.com.pl/biznes/polska-transformacja-energetyczna-dodaje-gazu-czy-to-dobrze/8zbwnpv", "title": "Polska transformacja energetyczna dodaje gazu. Czy to dobrze?", "category": "Biznes", "scraped_at": "2025-12-19T01:15:46.656721Z", "text": "Polska transformacja energetyczna dodaje gazu. Czy to dobrze?\nJuż ponad 11 proc. energii elektrycznej produkowanej w Polsce pochodzi z gazu ziemnego. To niemal dwukrotnie więcej niż w 2022 roku. Ten rekord jednak szybko zostanie pobity. Wszystko dlatego, że do 2030 r. liczba elektrowni gazowych ma się podwoić. Jak wpłynie to na środowisko, ceny energii i przede wszystkim nasze bezpieczeństwo?\nW obszernym raporcie „Transformacja energetyczna w Polsce. Edycja 2025” think-tank Forum Energii, który od lat analizuje polską oraz europejską energetykę, wskazuje, że od chwili wejścia Polski do Unii Europejskiej w 2004 roku, zużycie gazu w energetyce wzrosło o blisko połowę i dalej będzie dynamicznie rosnąć. Zresztą nie jest to tylko polska domena, bo rosnący udział „błękitnego paliwa” w produkcji energii to globalny trend. Międzynarodowa Agencja Energetyczna przewiduje, że inwestycje w nowe moce gazowe na całym świecie do 2030 r. sięgną aż 120 mld dolarów.\nStabilizator systemu elektroenergetycznego\nDlaczego w energetyce udział gazu rośnie tak gwałtownie? Eksperci tłumaczą, że to właśnie on jest najlepszym środkiem do zaspokojenia rosnącego zapotrzebowania na energię elektryczną do czasu, gdy ciężar ten przejmą na siebie odnawialne źródła energii w połączeniu ze stabilnymi źródłami jądrowymi, takimi jak budowana pierwsza w Polsce elektrownia jądrowa oraz planowane małe reaktory SMR. Międzynarodowa Agencja Energetyczna podkreśla, że gaz pozostanie kluczowym paliwem stabilizującym system energetyczny na świecie aż do 2050 r. Jest on potrzebny ze względu na wycofywanie się ze źródeł wysokoemisyjnych oraz szybki rozwój „pogodozależnych” rozwiązań, takich jak elektrownie fotowoltaiczne czy farmy wiatrowe. Wytwarzają one energię elektryczną tylko wtedy, gdy sprzyjają warunki, czyli świeci słońce albo wieje wiatr. Bez stabilnego źródła energii w podstawie systemu, nagła zmiana pogody potrafiłaby mocno zachwiać całym systemem elektroenergetycznym. Odpowiedzią na to wyzwanie są nowe moce gazowe, które można szybko uruchomić, gdy zapotrzebowanie na energię rośnie – produkują dużo energii w krótkim czasie. Gdy zaś warunki pogodowe sprzyjają produkcji ze źródeł odnawialnych, ich działanie można równie łatwo ograniczyć.\n5 lat na podwojenie mocy – plan jasny, wyzwanie ogromne\nProblem w tym, że duże inwestycje w energetyce wymagają długich przygotowań i niemało czasu na realizację – od chwili podjęcia decyzji po oddanie do użytku mijają lata. O pilną budowę nowych, elastycznych źródeł gazowych apelują m. in. Polskie Sieci Elektroenergetyczne (PSE), czyli państwowy operator zarządzający sieciami najwyższych napięć. To właśnie one są strażnikiem stabilnej pracy ekosystemu energetycznego w Polsce i najlepiej rozumie jego wyzwania i potrzeby. Z wyliczeń PSE wynika, że aby system funkcjonował stabilnie i bezpiecznie, w ciągu 5 lat moc zainstalowana w elektrowniach gazowych musi się podwoić i wzrosnąć z obecnych 6 GW (dane na koniec 2024 r.) do 12 GW. Dla pokazania skali wyzwania wystarczy wspomnieć, że pod koniec 2023 r. ta moc wynosiła 4,7 GW. Wzrost ilości gazu potrzebnego dla nowych elektrowni został również ujęty w nowym rządowym Krajowym Planie Energii i Klimatu (KPEiK), który decyduje o tym, w jakim kierunku rozwijać się będzie polska energetyka. Jest to zgodne z dynamiką oraz wyzwaniami, z którymi już się mierzymy. Patrząc na szczegółowe zestawienia produkcji energii w 2025 r. w Polsce wyraźnie widać wzrost znaczenia OZE (szczególnie fotowoltaiki) oraz gazu.\nGaz: pomost między węglem a atomem\nCelem, jaki rząd wpisał w zaktualizowany niedawno KPEiK, jest ograniczenie emisji gazów cieplarnianych dzięki wzrostowi udziału OZE w polskim miksie energetycznym do blisko 80 proc. w 2040 r. W tym czasie pełną mocą ma już także pracować pierwsza polska elektrownia jądrowa budowana w lokalizacji Lubiatowo-Kopalino w gminie Choczewo na Pomorzu. To po co nam tyle gazu? Grupa PGE odpowiada na to pytanie w zaktualizowanej strategii, gdzie oprócz inwestycji w offshore, OZE na lądzie, magazyny energii oraz chęci zaangażowania w energetykę jądrową są także inwestycje w źródła gazowe. Obrazowo rzecz ujmując, gaz jest potrzebny żeby móc bezpiecznie przejść przez stabilny most w drodze od węgla do miksu opartego na atomie. Tym bardziej, że proces dekarbonizacji już się realizuje. Widać to bardzo wyraźnie w ciepłownictwie. Pod koniec ubiegłego roku Grupa PGE oddała do użytku największą elektrownię gazową w Polsce i jedną z najnowocześniejszych w Europie, zlokalizowaną w Gryfinie, niedaleko Szczecina (PGE Gryfino Dolna Odra). Gwarantuje ona stabilne dostawy energii do ponad 3 milionów gospodarstw domowych. Z kolei we wrześniu br. uruchomiła inne, nowe źródło wytwórcze energii i ciepła zasilane gazem w Bydgoszczy. Pozwala ono wyłączyć wyeksploatowane blisko 50-letnie kotły węglowe w tamtejszej elektrociepłowni. Podobny model PGE zastosuje w Rybniku, gdzie duży i nowoczesny blok gazowy zastąpi moce oparte na węglu kamiennym. Obok PGE elektrownie gazowe budują także inne grupy energetyczne działające w Polsce.\nGaz już nie z Rosji\nGaz daje stabilność, bezpieczeństwo i elastyczność, czyli to, czego jako kraj w najbliższych latach najbardziej potrzebujemy. Energetyka patrzy na to paliwo z dużą nadzieją także dlatego, że mamy zdywersyfikowane i pewne kierunki dostaw gazu. Gwarantują to zarówno terminal LNG w Świnoujściu, jak i Baltic Pipe pozwalający sprowadzać ten surowiec z Morza Północnego i sieć połączeń z rynkiem europejskim poprzez interkonektory. Przez całe lata większość „błękitnego paliwa” zużywanego w Polsce pochodziła z Rosji. To już przeszłość – nie importujemy gazu ziemnego z tego kierunku żadnym kanałem, nawet w śladowych ilościach. Główne kierunki importu to obecnie Norwegia (poprzez Danię, rurociągiem Baltic Pipe – 38 proc.), USA (22 proc.) i Katar (16 proc.). Uruchomiony w 2022 roku gazociąg Baltic Pipe umożliwia dostarczanie do Polski do 10 miliardów metrów sześciennych gazu ziemnego rocznie. Dzięki własnemu wydobyciu surowca na Norweskim Szelfie Kontynentalnym, Polska zyskuje większą stabilność dostaw i mniejsze ryzyko cenowe, co ma kluczowe znaczenie w kontekście trwającej transformacji energetycznej. Jednocześnie inwestycja ta znacząco wzmacnia krajowe bezpieczeństwo energetyczne.", "content_hash": "1a08a6428537908c7e2218cc9892bc9251c9f91db2f41c6d7910172b36b16481", "text_len": 6267}
{"schema_version": 1, "id": "a93d66080f137c495f93c942c6d97918c60cd4f9", "url": "https://businessinsider.com.pl/biznes/rok-2026-w-branzy-okiennej-trendy-perspektywy-i-zapowiedzi/30dvrnd", "title": "Rok 2026 w branży okiennej – trendy, perspektywy i zapowiedzi", "category": "Biznes", "scraped_at": "2025-12-19T01:15:49.184662Z", "text": "Rok 2026 w branży okiennej – trendy, perspektywy i zapowiedzi\nOstatnie lata w branży okiennej były wymagające. Po rekordowym 2021 roku, kiedy polscy producenci wytworzyli ponad 26 mln okien i drzwi, nastąpiło gwałtowne załamanie popytu. W 2022 r. produkcja spadła o ponad 7%, a w 2023 r. spadki pogłębiły się do aż 15% rok do roku, sprowadzając wolumen (20,5 mln sztuk) do poziomu notowanego ostatnio w 2015 r . Pierwsza połowa 2024 roku przyniosła jednak sygnały stabilizacji. Wygląda więc na to, że branża osiągnęła dno cyklu koniunkturalnego i od 2025 roku powoli odbija.\nSilny eksporter nawet w trudnych czasach\nPolska branża okienna mimo spadków od 2015 r. pozostaje potęgą eksportową. W 2024 roku kraj utrzymał pozycję największego eksportera okien i drzwi w Unii Europejskiej, odpowiadając za 32,8% wartości całego unijnego eksportu tych produktów (ok. 3,9 mld euro) . Głównym filarem pozostają wyroby z PVC, stanowiące ponad połowę wartości polskiego eksportu okien i drzwi.\nPolscy producenci okien nadal upatrują największych szans w dużych, chłonnych rynkach Europy. – Nie ma jednego uniwersalnego rynku, wszystko zależy od etapu rozwoju firmy i jej strategii. Z perspektywy polskich producentów najbardziej perspektywiczne pozostają duże rynki, takie jak Polska, Francja, Niemcy i Włochy – ocenia Mikołaj Placek, prezes OKNOPLAST. Te kraje, mimo chwilowego osłabienia koniunktury, wciąż dają możliwość zwiększania udziałów w sprzedaży wraz z poprawą popytu. Eksport wymaga jednak teraz większej ostrożności. Trzeba pamiętać, że polskie firmy stały się mniej konkurencyjne na rynkach zagranicznych. Powodem jest silniejszy złoty w porównaniu do ubiegłego roku, rosnące koszty pracy oraz coraz bardziej agresywna polityka cenowa lokalnych producentów, zwłaszcza w Europie Zachodniej. W takich warunkach kluczowe jest precyzyjne dopasowanie strategii i elastyczne reagowanie na zmiany – dodaje prezes OKNOPLAST.\nNowe trendy w oknach 2026 – oczekiwania klientów i technologie\nBranża okienna dynamicznie dostosowuje ofertę do zmieniających się preferencji klientów oraz nowych regulacji. Jakie są kluczowe trendy, które kształtują stolarkę okienną u progu 2026 roku? Przede wszystkim energooszczędność. Wysokie koszty energii oraz zaostrzane przepisy budowlane (np. wymóg budynków zeroemisyjnych od 2028 r. w UE) sprawiają, że termoizolacja okien stała się jednym z najważniejszych kryteriów wyboru dla inwestorów. Klienci szukają okien o jak najniższym współczynniku przenikania ciepła Uw, potrójnych szybach, z dodatkową uszczelką środkową czy ciepłymi ramkami dystansowymi. Dobrze izolowane okna pozwalają bowiem zredukować rachunki za ogrzewanie i chłodzenie budynku. Konsumenci coraz częściej traktują okno jako element wystroju i stylu życia, a nie tylko funkcjonalny detal budynku. Modne są smukłe profile ram, większe tafle szkła i ukryte okucia – wszystko po to, by granica między wnętrzem a otoczeniem była jak najmniej widoczna.\nInnowacje i zapowiedzi produktowe: okno PILAR\nJednym z najgłośniejszych wydarzeń branżowych końca 2025 roku była premiera okna PILAR od OKNOPLAST. Ten nowy model PVC jest zapowiedzią trendów, które mają zdominować rok 2026. Okno PILAR to konstrukcja przełomowa – po raz pierwszy udało się połączyć tak wysokie parametry termiczne i statyczne z ultranowoczesnym, smukłym designem. Profil okna inspirowany jest stolarką aluminiową: skrzydło od zewnątrz jest ukryte (brak wystającej listwy przyszybowej), a centralny słupek ruchomy wyjątkowo wąski. Dzięki temu większość powierzchni stanowi szkło, a rama jest niemal niewidoczna. Rozwiązanie to zapewnia maksymalne doświetlenie pomieszczeń oraz elegancki wygląd, dotąd zarezerwowany głównie dla droższych okien aluminiowych.\nStrategie producentów na rok 2026\nMimo niesprzyjających warunków ostatnich lat, czołowi producenci stolarki patrzą w przyszłość z ostrożnym optymizmem i przygotowują plany rozwojowe na kolejne sezony. Priorytetem jest wykorzystanie momentu ożywienia, gdy tylko się pojawi, do umocnienia pozycji rynkowej. – Naszym celem jest stabilny rozwój i zwiększanie udziałów na kluczowych rynkach - przede wszystkim w Belgii, Austrii, Włoszech, Francji, Niemczech, Polsce i Hiszpanii. Planujemy dalsze wzmacnianie pozycji głównej marki OKNOPLAST, a także rozwój marek komplementarnych, między innymi: WnD w segmencie mainstreamowym, Aluhaus w stolarce aluminiowej, hiszpańskiej Hermet10 oraz austriackiej Hrachowiny, oferującej ekskluzywne okna drewniane i drewniano-aluminiowe. – zapowiada Mikołaj Placek, prezes OKNOPLAST. To podejście podziela wielu innych producentów: zamiast ryzykownych ruchów w niepewnym otoczeniu, skupiają się oni na doskonaleniu wewnętrznych procesów, optymalizacji kosztów i rozwijaniu nowych produktów, aby być gotowym, gdy rynek znów przyspieszy. Historia branży okiennej uczy, że firmy innowacyjne, działające z wizją długofalową, wychodzą z kryzysów wzmocnione – często przejmując udziały po mniej odpornych konkurentach.\n\nKontakt dla mediów\nPatrycja Ogrodnik PR Manager p.ogrodnik@commplace.com.pl tel. 692 333 175\nZuzanna Dyba Specjalista ds.PR +48 666 870 580 Z.Dyba@oknoplast.com.pl", "content_hash": "c9abfe2a867c48028f7dd0bc2af0cb079d33d6986963ba91d94aa4e427d7c807", "text_len": 5125}
{"schema_version": 1, "id": "754c8210b6e2411a2f4c5bbca0a27812260eeb69", "url": "https://businessinsider.com.pl/biznes/rozwoj-osobisty", "title": "Rozwój osobisty", "category": "Biznes", "scraped_at": "2025-12-19T01:15:41.800100Z", "text": "Miejsce pracy może wydawać się skomplikowanym labiryntem pełnym wyzwań i przeszkód — szczególnie dla pracowników, którzy mają zastrzeżenia do pracy osób na wyższych stanowiskach. Wówczas może się wydawać, że bezpośrednie podejście jest najlepsze, gdy chodzi o skargi i uwagi, ale w praktyce nie zawsze jest to prawdą. Wyrażanie swoich uwag bez strategii może być szkodliwe dla twojej kariery.\nOpieka nad dziećmi jest tutaj znacznie tańsza i lepsza, ale tęsknimy za wygodą zakupów na Amazonie.\nMichael Jordan to najbogatszy koszykarz wszech czasów. Stał się nim po sprzedaży swoich udziałów w klubie NBA Charlotte Hornets. Obecnie majątek Jordana wyceniany jest na 3,5 mld dol. Gwiazdor ma za sobą kilka gigantycznych sukcesów, a teraz można dopisać do nich jeszcze jeden: zbudowanie ogromnego bogactwa.\nPragniesz udanego życia? Zacznij robić tych 7 rzeczy, najlepiej każdego dnia i regularnie. To relatywnie małe zmiany, ale jeśli je wprowadzisz i będziesz stosował przez długi czas, wyraźnie poprawią jakość twojego życia. A często też przyczynią się do sukcesu w biznesie i w pracy.\nOd drukowania na żądanie po sprzedaż ubrań online. Istnieją ciekawe sposoby na zarabianie pieniędzy w internecie i miliony ludzi robią to każdego dnia. Istnieje wiele pomysłów na biznes, które możesz wypróbować w domu, korzystając z laptopa i solidnego połączenia internetowego. Przedstawiamy kilka z nich, często bardzo ciekawych i oryginalnych.\nNajbardziej skuteczni i inspirujący liderzy stale inwestują w swój rozwój osobisty. Przygotowują się do myślenia, działania i zachowywania w każdej sytuacji. Mają satysfakcjonujące życie, które obejmuje, ale nie jest zdominowane przez ich role zawodowe, pozwalając im patrzeć na przywództwo od wewnątrz na zewnątrz.\nMówi, że cheat day go nie kusi, a na myśl o pizzy i pączkach robi mu się niedobrze.\nRobert Greene to autor popularnej książki \"48 praw władzy\". Pomimo że jego prace były krytykowane za ich manipulacyjny ton i cyniczne podejście do władzy, Greene zdobył duże uznanie za swoją dogłębną analizę dynamiki władzy. Jego książki są często używane jako podręczniki w świecie biznesu, polityki i strategii.\nNawet 20 tys. osób co roku próbuje zdobyć szczyt Mont Blanc. Wśród nich nie brakuje przedsiębiorców, którzy lubią wyzwania. Ta przyjemność kosztuje od ok. 11 500 zł (2590 euro) i jest to wówczas wyprawa zorganizowana, włącznie z wejściem aklimatyzacyjnym i przewodnikami.\nJako osoba, która łatwo popada w prokrastynację i rozproszenie, miałem ciągłe problemy z osiąganiem swoich celów. Nie mogłem sobie pozwolić na brak koncentracji, bo jako freelancer, prócz etatu programisty, wykonywałem dodatkowe zlecenia, do tego prowadziłem bloga. Aż w końcu wypróbowałem \"tryb mnicha\".\nProkrastynacja, znana też jako zwlekanie, to zachowanie polegające na odkładaniu lub unikaniu zadań czy decyzji, które powinny być wykonane. Zamiast działać w sposób wydajny i produktywny, osoba, która prokrastynuje, angażuje się w działania mało istotne lub po prostu marnuje czas.\nPracownik zdalny, który siada do biurka o 7.30 i ma wolne popołudnia, twierdzi, że taki harmonogram \"znacznie ułatwia mu zarządzanie skupieniem, energią i ogólnym nastawieniem\".\nPraca w domu może być wspaniałym lub traumatyzującym doświadczeniem. Niezależnie od tego, czy uwielbiasz swoje życie zawodowe, czy też przysparza ci ono bólu głowy, zaskakujące jest, jaką różnicę mogą zrobić odpowiednie nawyki, które praktykujesz, pracując z domu.\nCzy pierwsze, co robisz po przebudzeniu, to sięgnięcie po telefon? Nawet nie wiesz, jaką krzywdę sobie wyrządzasz. Pewien dyrektor i właściciel firmy znalazł sposób, jak uwolnić się od kompulsywnego przeglądania telefonu z rana. Dzięki temu, jak mówi, zaczyna dzień z większą energią i jasnym umysłem.\nCoraz mniej czasu spędzamy ze znajomymi. A przynajmniej nie w takiej formie jak kiedyś. Jesteśmy nadmiernie przywiązani do naszych telefonów, telewizorów, komputerów i biurek, które coraz częściej znajdują się w tych samych czterech ścianach. Tam też jemy, śpimy i odpoczywamy, do tego coraz częściej zupełnie sami.\nMowa ciała stanowi istotną i często nieuświadomioną część umiejętności wzbudzania sympatii lub perswazji. To dobra wiadomość dla tych, którzy starają się być bardziej przekonujący i lubiani. Wystarczy wprowadzić kilka prostych zmian, by zwiększyć szansę, że inni obdarzą nas większą sympatią.\nJeśli stawiamy na rozwój osobisty, wcześniej czy później natrafimy na książki lub porady coachów, którzy przekonują do wczesnego wstawania. \"Zacznij dzień o 5 rano i wyprzedź konkurencję\" – głoszą często hasła zwolenników klubu 5 AM. Ale czy rzeczywiście jest coś niezwykłego w rozpoczynaniu dnia o piątej nad ranem?\nBrak podwyżki płacy przy jednoczesnej inflacji obowiązków zawodowych może prowadzić do stresujących sytuacji. Jednocześnie przełożeni nie zawsze wiedzą (lub udają, że nie wiedzą), jakie są nasze oczekiwania. Oto poradnik jak w efektywny sposób uzyskać upragnioną podwyżkę.\nWspółzawodnictwo rodzi zazwyczaj wiele emocji. Dotyczy to zarówno sportów indywidualnych, jak i drużynowych, dyscyplin wymagających sprawnej kondycji fizycznej, jak i jasnego umysłu. Łącząc rywalizację z polemiką, otrzyma się unikatowy pojedynek, który poza niezapomnianymi przeżyciami niesie za sobą również bogactwo wiedzy i doświadczenia. Podczas piątej edycji #LinkedInLocalVirtual będzie miała miejsce „walka” influencerów, a zamiast pięści narzędziami staną się… argumenty. Konferencja #LLV, która jest spotkaniem praktyków największej biznesowej sieci świata, odbędzie się w dniach 12-14 października. Główne tematy, wokół których będą się poruszać prelegenci to m.in. skuteczna sprzedaż w kanałach online, automatyzacja marketingu oraz projektowanie programów employer brandingowych. Spotkanie online jest w pełni bezpłatne, a rejestracja na nie nadal możliwa! Zarejestruj się już dzisiaj\nJuż za dwa lata, ponad ¼ pracowników będzie należeć do pokolenia Z, które odrzuca wywodzącą się jeszcze z lat 90. kulturę robienia kariery za wszelką cenę. To wymusi zmianę sposobu zarządzania zespołem przez menadżerów. Pomocą dla firm mogą być uczelnie wyższe, które coraz częściej sięgają po wsparcie wykładowców z zewnętrznych firm szkoleniowych. Altkom Akademia, we współpracy z wybranymi uczelniami, przygotowała ofertę studiów podyplomowych w obszarze nowoczesnego zarządzania zespołem.\nEuropejski Kongres Finansowy przyciąga co roku do Sopotu ponad 1500 uczestników wielu różnych branż. Są wśród nich menedżerowie najwyższych szczebli i decydenci kształtujący politykę gospodarczą Polski zainteresowani również pozyskiwaniem utalentowanych studentów. Akademia EKF integruje młodych studentów, którzy mają aspiracje do robienia czegoś w imię wspólnego dobra, a przy okazji chcą nauczyć się czegoś nowego.\nWiele osób uważa, że pieniądze szczęścia nie dają lub nie osiągną finansowego sukcesu, ponieważ świat jest niesprawiedliwy. Te 3 audiobooki zmieniają sposób patrzenia na pieniądze, a rady w nich zawarte pomagają osiągać ambitne cele oraz własny dobrostan finansowy. Aby dowiedzieć się, jak przyciągać pieniądze potrzebujesz tylko dostępu do audiobooka, słuchawek i trochę czasu w drodze do pracy, podczas spaceru, biegania, prasowania i innych monotonniejszych zajęć. Jeśli się pośpieszysz, skorzystasz ze streamingu audiobooków na promocyjnych warunkach.\nNie opadł na dobre kurz po kilkuletniej pandemii, która zredefiniowała sposób naszej pracy, nauki i rozrywki, a tuż u naszych granic wraz z wojną w Ukrainie wypłynął kolejny „czarny łabędź”. Nieprzewidywalność stała się kluczowym elementem rzeczywistości, nie tylko tej społecznej, ale również gospodarczej i biznesowej. Na dobre zmieniła nie tylko codzienne funkcjonowanie, ale i komunikację z pracownikami, klientami i partnerami. Już 1 i 2 czerwca po raz czwarty odbędzie się konferencja #LinkedinLocalVirtual – spotkanie praktyków największej biznesowej sieci świata. Podczas kilkunastu sesji wirtualnych, eksperci powiedzą jak w czasie turbulentnych zmian kształtować strategię employer brandingu oraz social sellingu.\nAby ułatwić osobom ze szczególnymi potrzebami korzystanie z transportu zbiorowego, a przewoźnikom świadczenie usług dla tych osób PFRON wraz z partnerami opracował przystępne standardy. Oferuje także dla nich szkolenie „Różni podróżni – obsługa bez barier”.\nOglądając doniesienia ze świata polityki i stykając się z osobami piastującymi kierownicze stanowiska w firmie, nierzadko odnosimy wrażenie, że ważne stanowiska są często zajmowane przez niekompetentne osoby. Amerykański politolog Brian Klass tłumaczy, jakie są powody tego zjawiska i jak przeciwdziałać pandemii niekompetentnych ludzi na wysokich stanowiskach.\nFilantrop to osoba, która poświęca swój czas, pieniądze lub zasoby na cele, w które wierzy. Może on przekazywać pieniądze organizacjom charytatywnym, wspierać cele społeczne lub przyczyniać się do rozwoju sztuki i nauki. Filantropia to coś więcej niż tylko dobroczynność – w definicję tego słowa wpisuje się także wykorzystywanie swoich zasobów do wywierania pozytywnego wpływu na świat. Choć filantropi mogą mieć różne motywacje do udzielania pomocy, wszyscy dzielą wspólny cel – uczynić świat lepszym. Czym więc jest filantropia strategiczna i jak może wpłynąć na zyski firmy? Dlaczego warto zostać filantropem?\nPolska nie jest liderem innowacyjności na świecie, jednakże wydatki na nowe technologie wciąż rosną. Szczególnie dotyczy to sektorów związanych z finansami. Rozwiązania z tego zakresu ułatwiają życie wielu ludziom. Wiążą się z tym nowe szanse, takie jak np. stworzenie spersonalizowanych produktów, ale także nowe zagrożenia. Prawo nie zawsze nadąża za nowymi technologiami. Jak się rozwija Fintech w Polsce? Czy Fintech w bankowości może być pomocny?", "content_hash": "6ed1a0883cba850f444336ff9f7cc45f558fe593ccd636a43ef218f93e6468b2", "text_len": 9723}
{"schema_version": 1, "id": "5fe80ad18bda4bae082f6db16f66b2dc92f26d19", "url": "https://businessinsider.com.pl/biznes/startupy", "title": "Startupy", "category": "Biznes", "scraped_at": "2025-12-19T01:15:37.981193Z", "text": "Do 19 lipca start-upy rozwijające projekty z generatywnej sztucznej inteligencji mogą zgłaszać się do programu AWS Generative AI Accelerator. Gigant technologiczny zapewni dostęp do know-how, ale też infrastrukturę Amazon Web Services, za którą normalnie trzeba byłoby zapłacić do 1 mln dol. Rozmawiamy z Jackiem Podobą, który wcześniej sam rozwijał start-up, a obecnie odpowiada za wsparcie start-upów w regionie Europy Środkowo-Wschodniej.\nElevenLabs to start-up założony przez Polaków, ale tak naprawdę podbija rynek zagraniczny i działa pod nazwą ElevenLabs Inc., spółką zarejestrowaną w Delaware na wschodnim wybrzeżu Stanów Zjednoczonych. W największym skrócie: rozwija sztuczną inteligencję do mówienia. Osiąga rewelacyjne wyniki, a teraz pozyskał kolejne finansowanie i wycena firmy przekroczyła miliard dolarów. Co dokładnie oferuje i z jakimi wyzwaniami musi się mierzyć?\nSztuczna inteligencja może pomóc w przewidywaniu reakcji na leki przeciwnowotworowe. Powstają start-upy, które chcą zająć się właśnie tym zadaniem. Celem są dokładniejsze prognozy i terapie dostosowane do pacjentów. Możliwe, że w tym roku dojdzie do przełomu w walce z rakiem.\nHuawei Startup Challenge to nie tylko konkurs – to platforma, na której innowacyjne pomysły przeradzają się w rzeczywistość. Już od czterech lat wpływa na krajobraz biznesu, wspierając startupy na różnych etapach rozwoju. Organizatorzy kontynuują misję, poszukując przedsiębiorców gotowych zmieniać świat przez swoje innowacyjne rozwiązania, tym razem związane z sektorem green energy.\nPomysł na firmę Stepapp, oferującą profesjonalne sprzątanie mieszkań i domów, wziął się z chęci pomocy. Mama jednego z założycieli start-upu, Thomasa Wernera, kiedy był on znacznie młodszy, pracowała w Szwecji jako osoba sprzątająca. Zabierała go na zlecenia i nie do końca podobało mu się, jak jest traktowana – obserwował sporo niesprawiedliwości i niemiłych zachowań wobec swojej mamy. Dorastał z myślą, że chce coś zmienić w tej branży. I zmienił.\nNiemcy zatwierdziły pakiet kluczowych reform dla ram rynków kapitałowych, aby pomóc przemysłowi technologicznemu konkurować z Doliną Krzemową. Reformy, które wejdą w życie 1 stycznia 2024 roku, przyniosą szereg zmian w niemieckich ramach dla kompensacji w oparciu o akcje w start-upach, wprowadzania firm na giełdę i opodatkowania.\nMarzeniem wielu przedsiębiorców, a zwłaszcza założycieli start-upów, jest dołączenie do klubu jednorożców. To spółki wyceniane na ponad miliard dolarów. W 2021 r. do takiego grona dołączyło mnóstwo firm, ale po pandemii liczba prywatnych przedsiębiorstw, które otrzymały tytuł \"jednorożca\", znacząco spadła. Inwestorzy ograniczyli finanse i było to widoczne zwłaszcza trzecim kwartale br., gdy na rynku pojawiło się tylko 12 nowych jednorożców — to najmniej od ponad sześciu lat.\nHistoria założyciela giganta z sektora firm dostarczających żywność, Instacart, to prawdziwy przykład determinacji i samodyscypliny.\nW jaki sposób miliarderzy-przedsiębiorcy znajdują \"jednorożcowe okazje\" i tworzą firmy, które szybko zyskują na wartości i ostatecznie osiągają wyceny wyższe niż 1 mld dol.? Jest kilka strategii, które warto stosować, kiedy zastanawiamy się nad rozwojem danego przedsięwzięcia.\nUber to historia wzlotów i upadków, niechlubny symbol sceny start-upowej i biznesów wykorzystujących nowoczesne modele. To również firma, która przez lata potrafiła jedynie przepalać pieniądze inwestorów i której prezes oraz współzałożyciel musiał ustąpić ze stanowiska za liczne skandale. Obecnie Uber wypracował pierwszy od 2009 r., czyli swojego istnienia, zysk kwartalny. Jednak czy to faktycznie powód do zadowolenia dla funduszy od lat inwestujących w ten projekt oraz dla osób, które świadczą swoje usługi jako kierowcy lub dostawcy jedzenia? Marka Uber wzbudza często mieszane uczucia.\nMaciej Czajkowski już w trakcie studiów tworzył strony internetowe na zlecenie. Wtedy było to tylko dorabianie, natomiast cały czas myślał o własnym biznesie. Zebrał sporo doświadczenia, by ostatecznie – po latach – zbudować narzędzie, z którego korzysta obecnie blisko 600 tys. użytkowników.\nNirby wykorzystuje dane satelitarne Europejskiej Agencji Kosmicznej i tworzy aktualne mapy produktywności wybranych pól uprawnych. Dzięki oferowanej platformie rolnicy mogą wizualizować i interpretować skomplikowane wyniki badań stanu gleby poprzez wskazywanie punktów pomiarowych na mapie oraz wypełnianie prostego formularza. — Nasz algorytm przetwarza wprowadzone przez użytkownika dane, dzieli pola uprawne na segmenty i generuje optymalne rekomendacje nawozowe dla każdego z nich — mówi Piotr Lazarek, założyciel start-upu i jedyny Polak w historii, który wygrał pierwsze miejsce na Intel ISEF, największym konkursie prac młodych naukowców na świecie.\nADJ Nanotechnology powstała w odpowiedzi na zapotrzebowanie rynku poligraficznego na innowacyjne nanomateriały o konkretnych właściwościach bioaktywnych. Specjalizuje się w produkcji proszków kompozytowych zawierających srebro i miedź, aby wzbogacać inne materiały o właściwości samosterylizujące. Jednocześnie rozwija całą gamę nowych, unikatowych produktów. — Nanotechnologia to nowa era, więc uznaliśmy, że warto pójść tą drogą — mówi dr hab. inż. Agnieszka Jastrzębska, CEO start-upu.\nKiedy Sara Sobania adoptowała psa \"Zosię\", nie wiedziała jeszcze, że będzie to początek jej przygody ze start-upami. \"Zosia\" miała jednak problemy zdrowotne, a Sara nie mogła znaleźć na polskim rynku odpowiednich suplementów dla swojego czworonoga. Tak powstał Supuppy.com, biznes odpowiadający na realną potrzebę, a przy okazji wpisujący się w trend dog wellness, który nabiera znaczenia również w Polsce.\nWynajmijmuzyka.pl jest platformą, która łączy osoby z branży muzycznej z klientami. — Jesteśmy takim Booksy, ale dla muzyków — mówi Michał Grubka, współzałożyciel platformy, ale też pomysłodawca i doświadczony muzyk. Firma rozwiązuje problem ze znalezieniem odpowiedniego artysty, w odpowiednim czasie i z odpowiednią jakością na dany event. — A z drugiej strony pomagamy muzykom oszczędzić czas i skupić się na graniu i rozwoju swojego muzycznego biznesu, a nie szukaniu zleceń — dodaje.\n— Kunagone podbija serca klientów nie tylko w Polsce i Niemczech, ale także zdobywa nowe rynki na całym świecie — mówi dla Business Insidera Artur Olejniczak, dyrektor generalny i współwłaściciel firmy, która zawstydza start-upy stawiające na zaawansowane technologie. Kunagone sprzedaje m.in. środki do odstraszania kun, ale też innych dzikich stworzeń. Ma produkty opatentowane na europejskim rynku i udowadnia, że w biznesie najważniejsze to zdiagnozowanie problemu, a następnie opracowanie i sprzedawanie gotowego rozwiązania.\nFinansista, matematyk i prawnik twierdzą podobnie jak Bill Gates, że nadal potrzebujemy bankowości, ale niekoniecznie banków. Założyli więc start-up Bitfold, który wykorzystuje kryptowaluty i technologię blockchain. Zapewniają wygodne i bezpieczne przechowywanie środków oraz realizowanie transakcji. — Widzimy postępującą cyfryzację we wszystkich obszarach życia oraz to, że w świecie wirtualnym lokowana jest wartość ekonomiczna: dane, dostępy do serwisów, cyfrowe podpisywanie dokumentów konta czy bankowość internetowa — mówi Business Insiderowi Kamil Gancarz, jeden z założycieli Bitfold. I dodaje: — A to wszystko przyszłe obszary zastosowań dla Bitfolda jako swoistego mobilnego sejfu na cyfrowe aktywa i tożsamość.\nAnystar.io to platforma do performance influencer marketingu. To tutaj firmy i marki mogą wyszukiwać twórców z unikalnej bazy ponad 70 tys. influencerów w Polsce i 13 tys. w Czechach, a następnie zarządzać kampaniami marketingowymi. Wśród założycieli jest były pracownik Google'a, doświadczona specjalistka ds. sprzedaży i influencer marketingu, a także miłośnik technologii, którzy od ponad 15 lat tworzy i współtworzy spółki technologiczne.\nChcieli robić coś swojego, bo byli zmęczeni pracą na cudzy rachunek. W dodatku wiedzieli, w co się pakują. — Mamy w Polsce skomplikowany i nieprzewidywalny system podatkowy. Każda firma, szczególnie w fazie wzrostu, powinna skupiać się przede wszystkim na dostarczaniu wartości klientom i nie rozpraszać się innymi czynnikami. A to niestety czasem bywa trudne. Dodałbym też bycie \"krajem frontowym\". Dziś jesteśmy postrzegani przez globalny biznes jako obszar podwyższonego ryzyka, zarówno jako partner biznesowy, jak i potencjalny cel inwestycji. Miejmy nadzieję, że sytuacja ta niedługo ulegnie zmianie na lepsze — mówi dla Business Insidera Dominik Olszewski, współzałożyciel start-upu Teamsharq, który wspiera klientów w takich obszarach jak reskilling i upskilling, budowanie wewnętrznych akademii, rekrutacja techniczna, czy praca zdalna zespołów deweloperskich i testerskich.\nNaviparking zaczynał działalność od Krakowa, a konkretnie na parkingu przy hotelu Cracovia w centrum miasta, który ku zdziwieniu założyciela Marka Stawińskiego świecił pustkami. Po rozmowie z właścicielem obiektu Marek podsunął mu pomysł, aby ten udostępnił parking w aplikacji Naviparking. Miała ona charakter repozytorium okolicznych parkingów, a jej głównym celem było ułatwienie kierowcom znalezienia wolnego miejsca postojowego i nawigowanie do obiektu. I tak się zaczęło.\nZa pierwszym razem się nie udało. Spróbowali drugi raz i obecnie wykorzystują sztuczną inteligencję do generowania możliwie najlepszych scenariuszy oświetleniowych. Ich system podpowiada zarządcy oświetlenia, która lampa i jak mocno ma świecić w danym momencie. Poznajmy mTap Smart City, start-up specjalizujący się w sterowaniu oświetleniem.\nO czym myślą osoby, które rozwijają biznesy warte miliardy dolarów? Bardzo często chodzi o zdrowie, a konkretnie: o to, aby żyć jak najdłużej. Robią to dla siebie, ale \"przy okazji\" chcą poprawić stan zdrowia ludzkości. Daniel Ek, szef Spotify, tłumaczy, że spędził ponad 10 lat na badaniu niewykorzystanego potencjału w opiece zdrowotnej. W zarządzie jego spółki, Neko Health, jest także współzałożyciel Skype'a. Właśnie pozyskała kilkadziesiąt milionów dolarów finansowania.\nInsee Solutions jest jeszcze na wczesnym etapie rozwoju, co utrudnia dokładne określenie wszystkich wyzwań związanych z prowadzeniem biznesu, ale Mateusz Kasprzak, dyrektor generalny start-upu, cieszy się z panującej w Polsce otwartości na innowacje. — Obserwujemy rosnącą liczbę firm, zarówno krajowych, jak i międzynarodowych, które decydują się na inwestowanie w Polsce, tworząc nowoczesne fabryki i parki przemysłowe — mówi. — To świadczy o atrakcyjności Polski jako miejsca do prowadzenia działalności gospodarczej — dodaje.\nFilip Sobel ma 25 lat i rozwija startup Staffly.pl, który pomaga firmom zmniejszać rotację i dopasowuje osobowość i kompetencje kandydata do oferowanego stanowiska pracy. To przydatna usługa zwłaszcza w branżach, które odnotowują wysoką rotację, takich jak logistyka, produkcja czy obsługa klienta. — Platforma skierowana jest głównie do dużych firm i korporacji — mówi założyciel.\nModel abonamentowy to strategia biznesowa, w której firma oferuje klientom dostęp do produktu lub usługi w zamian za regularne płatności. Zazwyczaj są one miesięczne lub roczne.\nUrazy dna miednicy powstające podczas naturalnych porodów umykają obecnej opiece okołoporodowej. Zastanowiliśmy się, jak sprawić, żeby kobiety jak najszybciej otrzymywały pomoc, a specjaliści, ginekolodzy dostęp do narzędzia, które maksymalnie skróci diagnostykę i pozwoli na wdrożenie najskuteczniejszego leczenia – mówi dr n. med. Katarzyna Borycka założycielka OASIS Diagnostics, firmy, która zajęła drugie miejsce w konkursie Huawei Startup Challenge.\nBrazylia to nie tylko samba, Amazonia i genialni piłkarze, ale też jedna z 10 największych gospodarek na świecie i rynek liczący przeszło 215 mln konsumentów. Polskie startupy mają teraz wielką szansę na podbicie ich serc i portfeli - dzięki akceleratorowi Brasilesia można uzyskać wsparcie mentorskie i nawet do 100 tys. zł na ekspansję w kraju kawy.\nSekret Clebre kryje się nie tylko w małym urządzeniu, które przyklejone do szyi, rejestruje każdy oddech pacjenta, a w metodzie, która może zrewolucjonizować diagnostykę i sposób myślenia o zaburzeniach oddychania - mówi Maciej Migacz, Prezes Zarządu Clebre, zwycięzcy tegorocznej edycji Huawei Startup Challenge.\nCzy nasze medtechy odmienią życie pacjentów na lepsze? Poznajcie przełomowe wynalazki polskich startupów, które mają szanse na międzynarodowy sukces.", "content_hash": "06f9766f33cb9da1e9cf319116391d38ff9570e747bbb8766733f4fb7ce3a445", "text_len": 12388}
{"schema_version": 1, "id": "ec2a7b42bdb650bb1b77b2b4f71f10b32873a85b", "url": "https://businessinsider.com.pl/biznes/tysiac-powodow-do-swietowania-vw-fs-store-bije-rekord-sprzedazy/qzpytpb", "title": "Tysiąc powodów do świętowania! VW FS STORE bije rekord sprzedaży", "category": "Biznes", "scraped_at": "2025-12-19T01:15:47.984267Z", "text": "Tysiąc powodów do świętowania! VW FS STORE bije rekord sprzedaży\nVolkswagen Financial Services STORE osiągnął kolejny kamień milowy. W salonie sprzedano właśnie tysięczny samochód w 2025 roku. Jubileuszowym autem został Volkswagen T-Roc. Pojazd trafił do klienta, który skorzystał z finansowania Volkswagen Financial Services, a przy tym dobrał ubezpieczenie i kompleksowy pakiet serwisowy.\nTysięczna sprzedaż potwierdza rosnącą popularność salonu samochodów używanych VW FS STORE – jako miejsca łączącego sprawdzone pojazdy z drugiej ręki z kompleksowym wsparciem finansowym i obsługą na najwyższym poziomie. Z oferty chętnie korzystają nie tylko osoby indywidualne, ale również przedsiębiorcy, doceniając możliwość załatwienia wszystkich formalności w jednym miejscu oraz przewidywalność kosztów eksploatacji auta.\n– Tysięczny samochód sprzedany w tym roku to nie tylko ważna liczba, ale przede wszystkim potwierdzenie, że klienci szukają i, co ważniejsze, znajdują u nas jakość, przejrzystość i kompleksowe rozwiązania finansowe. Salon Volkswagen Financial Services STORE jest miejscem, w którym każdy może wybrać sprawdzone auto, poznać jego pełną historię i skorzystać z elastycznych form finansowania. Cieszy nas fakt, że coraz więcej klientów, w tym przedsiębiorców, wybiera tak innowacyjne podejście do mobilności – mówi Jakub Rosłon, menadżer salonu samochodów VW FS STORE.\nUnikalny koncept i wyjątkowa oferta\nVW FS STORE jest jedynym na świecie salonem samochodów używanych działającym pod marką Volkswagen Financial Services. Ten unikalny koncept stworzono z myślą o klientach oczekujących pełnej wiedzy na temat pojazdu, najwyższej jakości obsługi i wsparcia przy doborze finansowania. Salon znajduje się przy ul. Łopuszańskiej 36 w Warszawie i działa równolegle z serwisem internetowym store.vwfs.pl. Klient ma możliwość wyszukania interesujących go modeli aut w sieci oraz jazdę próbną na miejscu.\nWśród bogatej gamy modeli w VW FS STORE znajdują się poleasingowe samochody marek Grupy Volkswagen – od Volkswagena, Škody i Audi, przez SEAT-a i Cuprę, aż po Porsche oraz VW Samochody Dostawcze. Każdy pojazd posiada pełną i udokumentowaną historię serwisową oraz jest objęty roczną gwarancją. Na uwagę zasługuje certyfikat STORE, czyli szczegółowy dokument, który zawiera ocenę stan auta w pięciu kluczowych obszarach i ułatwia podjęcie w pełni świadomej decyzji zakupowej.\nDodatkowo VW FS STORE udowadnia rosnący popyt na używane samochody elektryczne, dynamicznie zwiększając ich sprzedaż. W salonie dostępny jest szeroki wybór sprawdzonych modeli z oceną kondycji baterii, jazdą próbną i instruktażem ładowania. Klienci mogą wybierać spośród wielu form finansowania – od kredytu Klasycznego, przez kredyt Jak Abonament, aż po Najem – a także skorzystać z pakietów serwisowych i ubezpieczeniowych dopasowanych do potrzeb.\nWysoki poziom VW FS STORE znajduje odzwierciedlenie w liczbach. Salon cieszy się dużym zadowoleniem klientów. Aż 77 proc. z nich wskazuje doradców jako najmocniejszy punkt VW FS STORE, a 62 proc. deklaruje chęć polecenia salonu swojej rodzinie i przyjaciołom. To dowód na to, że połączenie jakości, przejrzystości i klientocentrycznego podejścia odpowiada na realne potrzeby kierowców.\nDodatkowym potwierdzeniem jakości oraz zaufania, jakim cieszy się VW FS STORE, jest współpraca z drużyną koszykarską Dziki Warszawa. Zawodnicy oraz sztab menedżerski korzystają z samochodów dostępnych w ofercie salonu, wybierając modele idealnie dopasowane do swoich potrzeb. Sprawdzone auta z pełną historią serwisową zapewniają im bezpieczeństwo i komfort w codziennych podróżach, a profesjonalne wsparcie oraz kompleksowa obsługa podkreślają, że niezawodność i wygoda są wartościami, które VW FS STORE dostarcza swoim klientom każdego dnia.\n***\nVolkswagen Financial Services to nr 1 w finansowaniu samochodów osobowych w Polsce (SAMAR, CEPiK; leasing/CFM rejestracje) oraz ekspert z zakresu nowoczesnej mobilności i elektromobilności. Dostarcza rozwiązania finansowe dla wszystkich marek samochodowych Grupy Volkswagen (Volkswagen, Audi, Škoda, SEAT, CUPRA, Porsche). VW FS oferuje pod jedną marką usługi finansowe związane z zakupem i eksploatacją samochodów (leasing, kredyt, najem) dla klientów indywidualnych i biznesowych (w tym rozwiązania i narzędzia w obszarze finansowania flot) oraz ubezpieczenia i bankowość elektroniczną.\nPod nazwą Volkswagen Financial Services oferowane są usługi bankowe (przez Volkswagen Bank GmbH Sp. z o.o. Oddział w Polsce), usługi leasingowe i mobilność (przez Volkswagen Financial Services Polska Sp. z o.o.) oraz usługi ubezpieczeniowe (przez Volkswagen Serwis Ubezpieczeniowy Sp. z o.o. jako agenta ubezpieczeniowego).", "content_hash": "b76118c81370dcd8f76458425ce538d65011df44c0646cb4e7a02eeb890d5c85", "text_len": 4683}
{"schema_version": 1, "id": "d2aeff93e7ac43f1521498bf41707a9d63acc750", "url": "https://businessinsider.com.pl/biznes/ue-coraz-bardziej-odstaje-od-usa-i-chin-w-rozwoju-ai-to-zagraza-dobrobytowi-i-pozycji/9d1nlc3", "title": "UE coraz bardziej odstaje od USA i Chin w rozwoju AI. To zagraża dobrobytowi i pozycji geopolitycznej Europy", "category": "Biznes", "scraped_at": "2025-12-19T01:15:51.650403Z", "text": "UE coraz bardziej odstaje od USA i Chin w rozwoju AI. To zagraża dobrobytowi i pozycji geopolitycznej Europy\nSztuczna inteligencja staje się jednym z kluczowych czynników globalnej konkurencyjności, a Unia Europejska, mimo silnego zaplecza badawczego i przemysłowego, wciąż traci dystans do Stanów Zjednoczonych i Chin. To w dużej mierze efekt rozdrobnionych przepisów oraz nadmiernych i trudnych do wdrożenia obowiązków regulacyjnych. Komisja Europejska zaproponowała Cyfrowy Omnibus jako początek szerszego upraszczania prawa cyfrowego, ale branża technologiczna podkreśla, że na razie zmiany są kosmetyczne.\nCyfrowy Omnibus to pierwszy pakiet przeglądowy regulacji cyfrowych w Unii Europejskiej. Ma uporządkować system przepisów, które przez lata narastały warstwami – od RODO, czyli rozporządzenia o ochronie danych osobowych, przez DSA i DMA, czyli akty o usługach cyfrowych i rynkach cyfrowych, aż po sektorowe regulacje dotyczące sztucznej inteligencji, danych czy cyberbezpieczeństwa. Ta fragmentacja utrudnia europejskim firmom wdrażanie innowacji, generuje koszty i powoduje, że wiele przedsiębiorstw, szczególnie małych i średnich, rezygnuje z inwestycji w nowe technologie.\nWedług resortu dyskusja o uproszczeniach musi prowadzić do realnej zmiany kierunku europejskiej polityki regulacyjnej. Dotychczas to właśnie Unia była pionierem tworzenia kolejnych ram prawnych dotyczących technologii, nie analizując, czy ich kumulacja ogranicza konkurencyjność europejskich firm.\nDo potrzeby głębokiej deregulacji odwołują się także firmy technologiczne, które zwracają uwagę, że Cyfrowy Omnibus nie jest wystarczającą odpowiedzią na potrzebę zmian umożliwiających rozwój innowacyjności. Ich zdaniem europejski rynek cyfrowy jest dziś jednym z najbardziej obciążonych prawnie na świecie. Liczba nakładających się przepisów, wymogów i odpowiedzialności jest większa niż w USA czy państwach Azji, co wpływa na tempo wdrażania innowacji oraz gotowość inwestorów do lokowania projektów AI w Europie.\nJak podkreśla, z ponad 100 regulacjami cyfrowymi i 270 organami regulacyjnymi Unia Europejska pozostaje jednym z najbardziej skomplikowanych środowisk prawnych na świecie. Fragmentacja przepisów powoduje, że przedsiębiorcy często nie wiedzą, jak interpretować nowe obowiązki, co utrudnia wdrażanie innowacji.\nRosnąca presja na deregulację wynika z pogłębiającego się dystansu technologicznego między Europą a globalnymi liderami. Według analiz dotyczących realizacji rekomendacji raportu Draghiego, który dotyczył właśnie konkurencyjności UE, po roku wdrożono tylko jedno z 10 zaleceń. Tymczasem USA i Chiny rozwijają własne modele i ekosystemy AI znacznie szybciej – w ostatnim roku powstało tam odpowiednio 40 i 15 dużych modeli AI, podczas gdy w całej UE tylko trzy.\nEksperci zwracają uwagę, że aby odwrócić ten trend, nie wystarczy sama zmiana przepisów. Potrzebne są równolegle inwestycje w infrastrukturę, kompetencje i zdolności badawcze. Temu ma służyć AI Apply Strategy, nowa strategia inwestycyjna Komisji Europejskiej, która ma przyspieszyć praktyczne wdrożenia sztucznej inteligencji. Obejmuje ona rozwój europejskich centrów kompetencji, program wspierania badań nad modelami AI oraz budowę tzw. fabryk sztucznej inteligencji, czyli wyspecjalizowanych jednostek zdolnych do trenowania i rozwijania dużych modeli językowych oraz innych systemów AI w Europie.\nW latach 2025–2026 co najmniej 15 fabryk AI ma być operacyjnych, a ich sieć, obejmująca 19 lokalizacji w 16 krajach UE, ma stworzyć wspólny, paneuropejski rynek usług AI.\nEksperci podkreślają, że decyzja o uproszczeniu prawa i równoległe uruchomienie inwestycji to dopiero początek procesu, który ma zatrzymać pogłębianie się luki technologicznej między UE a światowymi liderami technologicznymi.\nTrzecia edycja Meta CEE Innovation Day była poświęcona pilnej potrzebie harmonizacji i zmiany ram prawnych regulujących nowe technologie, w tym AI. Politycy i eksperci z całego regionu analizowali, jak uproszczenie regulacji może wzmocnić konkurencyjność UE, odblokować potencjał innowacyjny Europy Środkowo-Wschodniej oraz umożliwić państwom regionu skuteczne wykorzystanie sztucznej inteligencji do budowania przewag gospodarczych.", "content_hash": "596981b18ea2389cbd1f34a141322e70513f54ca62536c3765143b89875eb4e8", "text_len": 4201}
{"schema_version": 1, "id": "150f61c2237b5ef2a618973fb9654b961623eb5f", "url": "https://businessinsider.com.pl/gielda/akcje", "title": "Notowania giełdowe akcji na GPW - sprawdź na Businessinsider.com.pl", "category": "Giełda", "scraped_at": "2025-12-19T01:14:38.265206Z", "text": "z dn. 19.12.2025 godz. 02:06", "content_hash": "a82ccf24d046645a8985cca74f333492d4cc9b7f5aaf32209af9e0911bbc423f", "text_len": 28}
{"schema_version": 1, "id": "9231472a16e2a48dea3c886ab61f4cd6b2e9083d", "url": "https://businessinsider.com.pl/gielda/akcje/profil", "title": "header-search-button", "category": "Giełda", "scraped_at": "2025-12-19T01:14:48.438777Z", "text": "Brak danych\nBrak danych\nBrak danych\nBrak danych\nBrak danych\nBrak danych\nBrak danych\nBrak danych", "content_hash": "553b410bfd62d504108ab1166c8692097dee0b739e6f31a896cf06c082e8eefc", "text_len": 95}
{"schema_version": 1, "id": "427eeb631d0c8e224dcac467f1238bbd7a923dad", "url": "https://businessinsider.com.pl/gielda/indeks-polski", "title": "header-search-button", "category": "Giełda", "scraped_at": "2025-12-19T01:14:46.809313Z", "text": "Brak danych\nBrak danych\nBrak danych\nBrak danych", "content_hash": "92ee3a5365c2a18a34624b26f9e86c482b580ba0664235fab5affcd14c4a567d", "text_len": 47}
{"schema_version": 1, "id": "6a1a1c4c6cb3b0f52dfef4d13918684627198422", "url": "https://businessinsider.com.pl/gielda/indeksy", "title": "Indeksy giełdowe. Giełda GPW", "category": "Giełda", "scraped_at": "2025-12-19T01:14:35.974749Z", "text": "Wybierz zakres", "content_hash": "80374bd152eba3fb692d4a69819c7d0d7db6882b0205adf6ef69cc00616563c3", "text_len": 14}
{"schema_version": 1, "id": "a8be15d28442d3307f1eb4a02882340a78497902", "url": "https://businessinsider.com.pl/gielda/kalendarium-gieldowe", "title": "Kalendarium giełdowe", "category": "Giełda", "scraped_at": "2025-12-19T01:14:43.811261Z", "text": "Polska spółka w top 50 poleceń Bloomberga na 2026 r. \"Warta uważnej obserwacji\"\nNajbogatszy Polak domyka interes z największą polską firmą. Wartość transakcji robi wrażenie\nKurs JPY/PLN 18 grudnia 2025 r.\nKurs USD/PLN 18 grudnia 2025 r.\nKurs EUR/PLN 18 grudnia 2025 r.\nKurs CHF/PLN 18 grudnia 2025 r.\nKurs GBP/PLN 18 grudnia 2025 r.\nKurs CZK/PLN 18 grudnia 2025 r.\nKurs NOK/PLN 18 grudnia 2025 r.\nKurs SEK/PLN 18 grudnia 2025 r.\nKurs DKK/PLN 18 grudnia 2025 r.\nKurs HUF/PLN 18 grudnia 2025 r.\nKurs TRY/PLN 18 grudnia 2025 r.\nBenzyna w Orlenie najtańsza od ponad czterech lat. Cieszmy się chwilą\nNowy prezes JSW Koks. Poprzedni zrezygnował\nKurs MetaX wystrzelił o 700 proc. Trudno o lepszy start na giełdzie\nCoreWeave była ulubieńcem Wall Street tego roku. Dziś jest \"kanarkiem\" ostrzegającym przed bańką AI\n15 tys. zł miesięcznie z dywidend w 5 lat? Tak możesz dojść do dużej premii [GOTOWE PORTFELE]\nKurs JPY/PLN 17 grudnia 2025 r.\nKurs EUR/PLN 17 grudnia 2025 r.\nKurs USD/PLN 17 grudnia 2025 r.\nKurs CHF/PLN 17 grudnia 2025 r.\nKurs GBP/PLN 17 grudnia 2025 r.\nKurs CZK/PLN 17 grudnia 2025 r.\nKurs NOK/PLN 17 grudnia 2025 r.\nKurs SEK/PLN 17 grudnia 2025 r.\nKurs DKK/PLN 17 grudnia 2025 r.\nKurs TRY/PLN 17 grudnia 2025 r.\nKurs HUF/PLN 17 grudnia 2025 r.\nKurs JPY/PLN 16 grudnia 2025 r.\nKurs EUR/PLN 16 grudnia 2025 r.\nKurs USD/PLN 16 grudnia 2025 r.\nKurs CHF/PLN 16 grudnia 2025 r.\nKurs GBP/PLN 16 grudnia 2025 r.", "content_hash": "0ce62a61300185cb0c7ca4e96acf286c6fbf3d40849e8931867aeeb7b6afcb91", "text_len": 1412}
{"schema_version": 1, "id": "6016a5f6d31a460a6e0a0861bcfd1975e5da96be", "url": "https://businessinsider.com.pl/gielda/komunikaty-gieldowe", "title": "Komunikaty giełdowe", "category": "Giełda", "scraped_at": "2025-12-19T01:14:42.625222Z", "text": "z dn. 19.12.2025 godz. 02:13", "content_hash": "caa805ee1a02f73b25a388f2e8036ab1ac13d626066053b4587e0e3119bb63eb", "text_len": 28}
{"schema_version": 1, "id": "cb38225e75288ac333adf6f39e066873cc827cfd", "url": "https://businessinsider.com.pl/gielda/kryptowaluty", "title": "Kryptowaluty - notowania", "category": "Giełda", "scraped_at": "2025-12-19T01:14:45.175344Z", "text": "Kryptowaluty - najnowsze artykuły\nTo miasto stawia na bitcoina. Kryptowalutą zapłacisz nawet za przedszkole\nRodzina Trumpów wzbogaciła się o 5 mld dol. Wszystko dzięki WLFI\nOd tego zacznij naukę inwestowania w kryptowaluty [PORADNIK]\nJak inwestować w kryptowaluty. Ważne zasady i informacje [PORADNIK]\nEl Zonte – plaża, surfing i bitcoin. Oto małe miasteczko, które zmienia finanse świata\nKryptowaluty \"niezgodne z dobrymi obyczajami\", ale podatki trzeba płacić. Ministerstwo Cyfryzacji z zaskakującą decyzją\nTo miasto stawia na bitcoina. Kryptowalutą zapłacisz nawet za przedszkole\nRodzina Trumpów wzbogaciła się o 5 mld dol. Wszystko dzięki WLFI\nOd tego zacznij naukę inwestowania w kryptowaluty [PORADNIK]\nJak inwestować w kryptowaluty. Ważne zasady i informacje [PORADNIK]\nEl Zonte – plaża, surfing i bitcoin. Oto małe miasteczko, które zmienia finanse świata\nKryptowaluty \"niezgodne z dobrymi obyczajami\", ale podatki trzeba płacić. Ministerstwo Cyfryzacji z zaskakującą decyzją\nToken Donalda Trumpa największym przegranym w rankingu kryptowalut po sporze z Muskiem\n$Trump daje zarobić? Policzyli zyski i straty z kryptowaluty prezydenta USA\nKrach krypto. Bitcoin i inne kryptowaluty ofiarą pesymizmu na rynkach\n\"Cyfrowy Fort Knox\". Trump tworzy strategiczne rezerwy Bitcoinów\nCardano z zyskiem 52 proc. jednego dnia. Donald Trump \"ożywił\" niegdyś popularną kryptowalutę\nKurs bitcoina krwawi przez cła Trumpa. Kryptowaluty największymi ofiarami wojny celnej\nNie tylko Trump i jego żona. Swoją kryptowalutę wypuścił też… pastor z inauguracji\nBitcoin z rekordem wyceny to nic szczególnego. Inne kryptowaluty mają nawet po 4000 proc. zysku\nBitcoin z kapitalizacją wyższą niż srebro. Prognozy sięgają już 200 tys. dol.\n\"Bitcoin będzie wart 13 mln dol.\" Największy fan wyda na niego kolejne miliardy\nBitcoin nie ma szans. Ta kryptowaluta generuje jeszcze wyższy zysk i jest droższa niż ING\nDonald Trump wygrywa wybory. Sektor kryptowalut liczy nie tylko na wzrosty wycen\nPutin zalegalizował bitruble. To sposób na sankcje\nTrump zabiega o branżę kryptowalut. Zapowiada \"koniec prześladowań\"\nFundusze ETF oparte na Bitcoinie są wyjątkiem. Ethereum raczej bez szans\nNiemiecka policja przejęła 50 tys. Bitcoinów. Nietypowy wynik śledztwa\nBitcoin rośnie przez cały rok. Sięgnął ponad 44 tys. dolarów, a co dalej?\nBitcoin osiąga 18-miesięczne maksimum. Co stoi za dużym wzrostem największej kryptowaluty?\nTether zamraża portfele kryptowalut. Były powiązane z terroryzmem i działaniami wojennymi w Izraelu i na Ukrainie\nPolacy twierdzą, że znają kryptowaluty. Co piąty z nich korzystający padł ofiarą oszustwa\nBitcoin i Ether notują duże spadki. W tle globalne regulacje kryptowalut\nZa kratkami Sam Bankman-Fried nie ma dostępu do Adderallu i wegańskich posiłków\nDuże spadki Bitcoina. Co mogło spowodować wyprzedaż i dlaczego może zwiastować dalsze kłopoty\nLiechtenstein otwiera się na kryptowaluty. Pozwoli płacić bitcoinem za usługi państwowe\nSzefowa EBC: Kryptowaluty są oparte na niczym. Klienci powinni mieć ograniczone możliwości inwestycji\nUkraina zalegalizowała kryptowaluty. Mają pomóc w wojnie z Rosją\nTransakcja bitcoinem emituje tyle CO2, co gospodarstwo domowe przez trzy tygodnie\nWykopano już 90 proc. wszystkich bitcoinów", "content_hash": "7082fd0da576bb271d5311aacfd226d6cdf0b37a22460aeefecbd28597e71c55", "text_len": 3229}
{"schema_version": 1, "id": "cdd50ecbd4f13a51e82f5e1dee1c1bef3d583394", "url": "https://businessinsider.com.pl/gielda/kursy-walut", "title": "Kursy walut – notowania walutowe", "category": "Giełda", "scraped_at": "2025-12-19T01:14:33.329985Z", "text": "Polska spółka w top 50 poleceń Bloomberga na 2026 r. \"Warta uważnej obserwacji\"\nNajbogatszy Polak domyka interes z największą polską firmą. Wartość transakcji robi wrażenie\nKurs JPY/PLN 18 grudnia 2025 r.\nKurs USD/PLN 18 grudnia 2025 r.\nKurs EUR/PLN 18 grudnia 2025 r.\nKurs CHF/PLN 18 grudnia 2025 r.\nKurs GBP/PLN 18 grudnia 2025 r.\nKurs CZK/PLN 18 grudnia 2025 r.\nKurs NOK/PLN 18 grudnia 2025 r.\nKurs SEK/PLN 18 grudnia 2025 r.\nKurs DKK/PLN 18 grudnia 2025 r.\nKurs HUF/PLN 18 grudnia 2025 r.\nKurs TRY/PLN 18 grudnia 2025 r.\nBenzyna w Orlenie najtańsza od ponad czterech lat. Cieszmy się chwilą\nNowy prezes JSW Koks. Poprzedni zrezygnował\nKurs MetaX wystrzelił o 700 proc. Trudno o lepszy start na giełdzie\nCoreWeave była ulubieńcem Wall Street tego roku. Dziś jest \"kanarkiem\" ostrzegającym przed bańką AI\n15 tys. zł miesięcznie z dywidend w 5 lat? Tak możesz dojść do dużej premii [GOTOWE PORTFELE]\nKurs JPY/PLN 17 grudnia 2025 r.\nKurs EUR/PLN 17 grudnia 2025 r.\nKurs USD/PLN 17 grudnia 2025 r.\nKurs CHF/PLN 17 grudnia 2025 r.\nKurs GBP/PLN 17 grudnia 2025 r.\nKurs CZK/PLN 17 grudnia 2025 r.\nKurs NOK/PLN 17 grudnia 2025 r.\nKurs SEK/PLN 17 grudnia 2025 r.\nKurs DKK/PLN 17 grudnia 2025 r.\nKurs HUF/PLN 17 grudnia 2025 r.\nKurs TRY/PLN 17 grudnia 2025 r.\nKurs JPY/PLN 16 grudnia 2025 r.\nKurs EUR/PLN 16 grudnia 2025 r.\nKurs USD/PLN 16 grudnia 2025 r.\nKurs CHF/PLN 16 grudnia 2025 r.\nKurs GBP/PLN 16 grudnia 2025 r.", "content_hash": "caf18dea76e206ca230c650f6305a1679760009676aa75ab806f5ad349ef10e0", "text_len": 1412}
{"schema_version": 1, "id": "c23f04c67523c4e0146ac7ced31831e6a34c9bef", "url": "https://businessinsider.com.pl/gielda/kursy-walut/profil", "title": "Notowania walutowe", "category": "Giełda", "scraped_at": "2025-12-19T01:14:50.049833Z", "text": "Giełda i waluty - artykuły", "content_hash": "63b7f329b8c74db6d186ced9db7a7dffde4c5ffcf2b9931ac0ad99ea80656543", "text_len": 26}
{"schema_version": 1, "id": "7a4c82b8eb41d07edd348cb0e70f3eff964b2b44", "url": "https://businessinsider.com.pl/gielda/obligacje", "title": "Obligacje", "category": "Giełda", "scraped_at": "2025-12-19T01:14:41.349147Z", "text": "Polska spółka w top 50 poleceń Bloomberga na 2026 r. \"Warta uważnej obserwacji\"\nNajbogatszy Polak domyka interes z największą polską firmą. Wartość transakcji robi wrażenie\nKurs JPY/PLN 18 grudnia 2025 r.\nKurs USD/PLN 18 grudnia 2025 r.\nKurs EUR/PLN 18 grudnia 2025 r.\nKurs CHF/PLN 18 grudnia 2025 r.\nPolska spółka w top 50 poleceń Bloomberga na 2026 r. \"Warta uważnej obserwacji\"\nNajbogatszy Polak domyka interes z największą polską firmą. Wartość transakcji robi wrażenie\nKurs JPY/PLN 18 grudnia 2025 r.\nKurs USD/PLN 18 grudnia 2025 r.\nKurs EUR/PLN 18 grudnia 2025 r.\nKurs CHF/PLN 18 grudnia 2025 r.\nKurs GBP/PLN 18 grudnia 2025 r.\nKurs CZK/PLN 18 grudnia 2025 r.\nKurs NOK/PLN 18 grudnia 2025 r.\nKurs SEK/PLN 18 grudnia 2025 r.\nKurs DKK/PLN 18 grudnia 2025 r.\nKurs HUF/PLN 18 grudnia 2025 r.\nKurs TRY/PLN 18 grudnia 2025 r.\nBenzyna w Orlenie najtańsza od ponad czterech lat. Cieszmy się chwilą\nNowy prezes JSW Koks. Poprzedni zrezygnował\nKurs MetaX wystrzelił o 700 proc. Trudno o lepszy start na giełdzie\nCoreWeave była ulubieńcem Wall Street tego roku. Dziś jest \"kanarkiem\" ostrzegającym przed bańką AI\n15 tys. zł miesięcznie z dywidend w 5 lat? Tak możesz dojść do dużej premii [GOTOWE PORTFELE]\nKurs JPY/PLN 17 grudnia 2025 r.\nKurs EUR/PLN 17 grudnia 2025 r.\nKurs USD/PLN 17 grudnia 2025 r.\nKurs CHF/PLN 17 grudnia 2025 r.\nKurs GBP/PLN 17 grudnia 2025 r.\nKurs CZK/PLN 17 grudnia 2025 r.\nKurs NOK/PLN 17 grudnia 2025 r.\nKurs SEK/PLN 17 grudnia 2025 r.\nKurs DKK/PLN 17 grudnia 2025 r.\nKurs TRY/PLN 17 grudnia 2025 r.\nKurs HUF/PLN 17 grudnia 2025 r.\nKurs JPY/PLN 16 grudnia 2025 r.\nKurs EUR/PLN 16 grudnia 2025 r.\nKurs USD/PLN 16 grudnia 2025 r.\nKurs CHF/PLN 16 grudnia 2025 r.\nKurs GBP/PLN 16 grudnia 2025 r.", "content_hash": "bbf70d89a45c0dae7b544c3f817eb516b8cb947b2aefa0698bd6ac5da7bf213e", "text_len": 1713}
{"schema_version": 1, "id": "1fbf4485e7593f3ad09d8552c1aa05e3982ecb23", "url": "https://businessinsider.com.pl/gielda/obligacje/skarbowe", "title": "header-search-button", "category": "Giełda", "scraped_at": "2025-12-19T01:14:53.103411Z", "text": "Brak danych\nBrak danych\nBrak danych", "content_hash": "0787aa009069aa447b44a735a78d32c55e11dca04d0c4aec1663602589aff47f", "text_len": 35}
{"schema_version": 1, "id": "e1aad20fa80c50c48eee5656e8bbf45caa2b4dc8", "url": "https://businessinsider.com.pl/gielda/orlen-przejmuje-biznes-od-michala-solowowa-transakcja-za-700-mln-zl/bnwbmm1", "title": "Najbogatszy Polak domyka interes z największą polską firmą. Wartość transakcji robi wrażenie", "category": "Giełda", "scraped_at": "2025-12-19T01:14:55.641477Z", "text": "Notowania\nWALUTY\nGIEŁDA\nSUROWCE\nNajbogatszy Polak domyka interes z największą polską firmą. Wartość transakcji robi wrażenie\nZ Michałem Sołowowem i kontrolowanym przez niego Synthosem Orlen nie tylko buduje elektrownie jądrowe o małych modułach, czyli SMR. W czwartek podpisano dużą umowę. W jej wyniku Orlen przejmie należące do Synthosu przedsiębiorstwo, płacąc za nie dziewięciocyfrową kwotę.\n— Porządkujemy projekty, które nie zabezpieczały interesów Orlenu — powiedział cytowany w komunikacie prasowym prezes Orlenu Ireneusz Fąfara. — Projekt Olefiny III i powiązana z nim inwestycja w nową instalację butadienu były tego kolejnym przykładem — dodał prezes.\nAkcjonariusze spółki nie zareagowali pozytywnie na te wiadomości. Akcje spadają o 0,5 proc. poniżej 92 zł, ale też i cała giełda zachowuje się podobnie, bo WIG20 traci 0,2 proc. Jednym słowem reakcja transakcja została raczej neutralnie przyjęta przez inwestorów płockiego koncernu, choć pieniądze z nią związane mogą robić spore wrażenie.\nDalszy ciąg tekstu pod materiałem wideo\nNa podstawie zawartej w czwartek umowy Orlen przejął od Synthosu 100 proc. udziałów w spółce S54 budującej nową jednostkę ekstrakcji butadienu — podał Orlen. Transakcja o wartości ok. 692 mln zł i pakiet umów towarzyszących porządkują relacje między spółkami i otwierają drogę do dalszej współpracy.\n— Porozumienie, które osiągnęliśmy z Synthos, zamyka ten etap. Odzyskujemy pełną kontrolę nad jednostką znajdującą się w sercu inwestycji. Aby to osiągnąć, wypracowaliśmy rozwiązanie satysfakcjonujące obie strony, które tworzy mocny fundament pod dalszą, partnerską współpracę. Przywracamy właściwe relacje. Dzięki temu projekt Nowa Chemia może być kontynuowany zgodnie z przyjętym przez nas kierunkiem — dodał prezes Orlenu.\nJak podano, jednostka stanie się docelowo integralną częścią Zakładu Produkcyjnego w Płocku, umożliwiając Orlenowi utrzymanie wydłużonego łańcucha wartości produkcji petrochemicznej.\nZgodnie z podpisanym porozumieniem, Orlen przejmie pełną kontrolę nad spółką S54, która buduje instalację do ekstrakcji butadienu w Zakładzie Produkcyjnym w Płocku. Nowa jednostka stanie się docelowo integralną częścią płockiego łańcucha wartości produkcji petrochemicznej. Będzie ona odbierać w całości frakcję C4 oraz dostarczać rafinat wykorzystywany w dalszych procesach petrochemicznych.\nJak podano, równolegle strony podpisały szereg porozumień i aneksów do istniejących umów, które kompleksowo regulują dotychczasowe relacje prawne i handlowe. To efekt przeglądu zobowiązań handlowych spółki oraz działań porządkujących decyzje inwestycyjne podjęte w poprzednich latach.\nSkrócenie współpracy w Czechach\n\"Podpisane porozumienia dotyczą również współpracy Orlenu i Synthosu w Czechach. Zakładają skrócenie okresu obowiązywania JV Butadien Kralupy i umów na C4, rafinat i butadien z 2049 r. do 2038 r. Dodatkowo zabezpieczają kolejne dwa lata odbioru etylenu i benzenu w Czechach\" — napisano dalej.\nWspółpraca Orlenu i Synthos przy jednostce butadienowej została zainicjowana kilka lat temu w ramach programu rozwoju petrochemii w Płocku. Przyjęty wówczas model zakładał wydzielenie inwestycji do osobnej spółki, nad którą Orlen nie miał kontroli operacyjnej ani właścicielskiej.\nW informacji przypomniano, że w grudniu zeszłego roku zarząd Orlenu zdecydował o zatrzymaniu projektu Olefiny III w jego dotychczasowym zakresie i prowadzeniu dalszych prac w ramach projektu Nowa Chemia, opartego o nowe założenia technologiczne, operacyjne i biznesowe. Nowa Chemia zakłada powstanie nowoczesnej instalacji do produkcji monomerów oraz zwiększenie możliwości sprzedażowych Orlenu w obszarze tlenku etylenu i glikoli, styrenu oraz frakcji butadienowej C4 w wolumenie zoptymalizowanym do potrzeb rynkowych.\nWspółpraca Orlenu i Synthosu przy SMR\nPowyższy zakres współpracy obu koncernów był mniej znany publicznie. Najgłośniej było o planach wspólnej budowy elektrowni jądrowych niskomodułowych, czyli SMR.\nW sierpniu doszło do wyrównania uprawnień partnerów w tym projekcie. Prezes i przewodniczący rady nadzorczej Orlen Synthos Green Energy będą wskazywania na przemiennie przez Orlen i spółkę Michała Sołowowa. Zmiana będzie następowała co trzy lata. Jeśli prezesem będzie osoba wskazana przez Orlen, wówczas przewodniczącym rady nadzorczej zostanie osoba wskazana przez Synthos Green Energy.\nNatomiast w grudniu Michał Sołowow wykonał kolejny krok, by przyśpieszyć budowę małych reaktorów jądrowych. Kontrolowana przez niego spółka Synthos Green Energy podpisała porozumienie z jedną z największych firm na świecie. Chodzi o spółkę zależną południowokoreańskiego koncernu Samsung, czyli Samsung C&T, która specjalizuje się w pracach inżynieryjno-budowlanych. Ma na swoim koncie prestiżowe projekty. Budowę elektrowni jądrowej Barakah o mocy 5600 MW w Zjednoczonych Emiratach Arabskich czy udział w budowie elektrowni jądrowej Shin-Kori w Korei Południowej.\nSGE ma wyłączność na budowę SMR-ów w technologii BWRX-300 firmy GE Vernova Hitachi Nuclear Energy nie tylko w Polsce, ale cały regionie Europy Środkowo-Wschodniej.", "content_hash": "995999c448e501416d0766c1e26e1144d4adc0cb3eebc6052d488d17b3d8ec6b", "text_len": 5072}
{"schema_version": 1, "id": "d656129e3ee9ff147a17885d4450b171f4449dbc", "url": "https://businessinsider.com.pl/gielda/polska-spolka-w-top-50-polecen-bloomberga-na-2026-r-duzy-prestiz/be89pj9", "title": "Polska spółka w top 50 poleceń Bloomberga na 2026 r. \"Warta uważnej obserwacji\"", "category": "Giełda", "scraped_at": "2025-12-19T01:14:54.390985Z", "text": "Notowania\nWALUTY\nGIEŁDA\nSUROWCE\nPolska spółka w top 50 poleceń Bloomberga na 2026 r. \"Warta uważnej obserwacji\"\n\"Analitycy Bloomberg Intelligence śledzą tysiące firm z branż od komputerów i motoryzacji po finanse i żywność\". Tak zaczyna się materiał jednej z najważniejszych firm informacyjnych świata o tym, które firmy na świecie warto obserwować w przyszłym roku. Co ciekawe, z tych tysięcy firm w czołowej pięćdziesiątce znalazł się polski podmiot. I to wcale nie największy na rynku, a zajmujący dopiero dziewiąte miejsce w giełdowej hierarchii.\nAnalitycy Bloomberg Intelligence wybrali 50 spółek, które należy poddać \"uważnej obserwacji\" w nadchodzącym roku. Selekcja łączyła \"sprzeczne poglądy i czynniki sprzyjające zmianom, takie jak nowe kierownictwo, sprzedaż lub przejęcie aktywów oraz plany dotyczące produktów i usług\" — podano w materiale.\n\"Tworząc listę, Bloomberg Intelligence skupiło się również na potencjalnych skutkach zmian w polityce celnej USA, wyścigu o zablokowanie dostaw kluczowych zasobów oraz transformacyjnym wpływie sztucznej inteligencji\" — podał analityk Tim Craighead.\nDalszy ciąg tekstu pod materiałem wideo\nW tym kontekście może wydać się dziwne, że wśród takich firm, jak: Boeing, Reddit, Air France-KLM oraz Nike znalazła się polska sieć handlowa i to z polskim właścicielem.\nChodzi o Dino Polska, który od kilku lat dogania Biedronkę. We wrześniu różnica w liczbie sklepów pomiędzy obiema sieciami spadła do 896. Jeszcze na koniec ub.r. przekraczała tysiąc, a na koniec 2017 r. — dwa tysiące.\nCo tak cenią analitycy Bloomberga w polskiej sieci handlowej i co uznali za wystarczająco obiecujące na przyszłość? \"Polska sieć supermarketów kontynuuje mierzenie się z wyzwaniami konkurencji i wysokimi wzrostami kosztów wynagrodzeń, które będą zwiększały negatywny wpływ na zysk operacyjny\" — zauważa analityk Evgeniy Batcharov.\nCzytaj też: Dino rośnie jak na drożdżach. Teraz wchodzi w branżę, która nie ma nic wspólnego z handlem spożywczym\nWskazuje, że Dino nie planuje rozwijać się poza granicami kraju, a tylko w Polsce, gdzie niemieckie sieci Aldi i Lidl prowadzą szybką ekspansję. \"To stawia spółkę w obliczu ryzyka wydłużonej wojny cenowej i zwiększa ciśnienie na podniesienie wydatków na promocję\" — dodał analityk.\nTo tyle o zagrożeniach, jednak wybrano Dino do uważnych obserwacji wśród zaledwie 50 spółek świata. Zgodnie z prognozą analityka przychody dolarowe Dino wzrosną o 18 proc. w tym roku, a w przyszłym wyniosą 11 mld dol. W trzech kwartałach 2025 r. Dino Polska osiągnęło przychody 24,7 mld zł, czyli o 15 proc. wyższe rok do roku.\nW ciągu 12 miesięcy kończących się we wrześniu obroty sieci wyniosły 32,5 mld zł. W przeliczeniu na dolary według obecnego kursu NBP daje to 9,1 mld dol.\nAkcje Dino urosły w tym roku o tylko 4,6 proc. i być może dlatego przyciągnęły uwagę. To drugi najgorszy wynik w grodnie spółek z WIG20 po CCC. A skoro inne spółki z WIG20 rosły szybciej, to niegdysiejszy lider spadł obecnie na dziewiąte miejsce pod względem kapitalizacji na GPW.\nDlaczego Polska przyciąga uwagę?\nJak to się stało, że akurat spółka z Polski znalazła uznanie amerykańskich analityków? Przede wszystkim w tym roku jesteśmy jednym z najszybciej rosnących rynków giełdowych na świecie. WIG20 zyskał już 41,2 proc. i w dynamice wzrostu warszawską giełdę wyprzedzają tylko południowokoreański KOSPI (+66,5 proc.), izraelski TA 35 (+52 proc.), hiszpański IBEX 35 (+47 proc.) oraz wietnamski VN 30 (+42 proc.).\nW międzynarodowych indeksach dolarowych MSCI wyprzedzają nas jeszcze: Kolumbia, Bułgaria i Grecja. Ale ze wzrostem dolarowym o 72,3 proc. i tak możemy robić wrażenie. Grecja urosła o 81,8 proc., Bułgaria o 84,6 proc., a Kolumbia o 107,8 proc.\nA dlaczego polska giełda w ogóle rośnie? Nie chodzi o jakiś nadzwyczajny potencjalny przyrost zysków spółek i wypłat dywidend. Większe znaczenie ma umacnianie się złotego. W ten sposób polskie aktywa robią się bardziej atrakcyjne dla inwestorów zagranicznych, bo nawet jak kurs akcji się nie zmieni, to prawdopodobnie zyskają na zmianie kursu walut.\nMocny złoty to natomiast zasługa dwóch czynników. Pierwszym są pieniądze napływające do Polski z Unii w ramach KPO. Drugim jest trafna polityka NBP lokowania środków rezerwowych. Nasz bank centralny angażował w ostatnich latach poważne środki w złoto. Złoto w tym roku mocno wzrosło i biło kolejne rekordy, a to tylko umacnia postrzeganie naszej waluty.", "content_hash": "fe557eeae6052ca941e8499e19c67e053f5f783be1f5b25750ac11d3757a79ac", "text_len": 4408}
{"schema_version": 1, "id": "4ef77fae41b9b02085091447fa5327923e818d30", "url": "https://businessinsider.com.pl/gielda/surowce", "title": "Surowce", "category": "Giełda", "scraped_at": "2025-12-19T01:14:39.887796Z", "text": "Surowce - najnowsze artykuły", "content_hash": "90388ab955d8592eba26f109c8db275be65f8208c3523aaa55daf3c54f117102", "text_len": 28}
{"schema_version": 1, "id": "7a73d94a7aa27af84e3d6cad58791afaad896da7", "url": "https://businessinsider.com.pl/gielda/towary/undefined", "title": "Surowce", "category": "Giełda", "scraped_at": "2025-12-19T01:14:51.409650Z", "text": "Surowce - najnowsze artykuły", "content_hash": "90388ab955d8592eba26f109c8db275be65f8208c3523aaa55daf3c54f117102", "text_len": 28}
{"schema_version": 1, "id": "ab3c12b812a689e9ce04caa629122fe99cc7e4fd", "url": "https://businessinsider.com.pl/gospodarka/dotacje-dla-rolnikow-i-spoldzielni-jest-rozstrzygniecie-programu-energia-dla-wsi/yx9ccqx", "title": "Energia dla wsi rozstrzygnięta. Tyle pieniędzy pójdzie na dofinansowania", "category": "Gospodarka", "scraped_at": "2025-12-19T01:14:12.182367Z", "text": "Energia dla wsi rozstrzygnięta. Tyle pieniędzy pójdzie na dofinansowania\nNabór wniosków w programie Energia dla wsi był prowadzony od 3 lutego do 18 grudnia. Efekty przedstawił Narodowy Fundusz Ochrony Środowiska i Gospodarki Wodnej. Beneficjentami programu mogą być rolnicy oraz spółdzielnie energetyczne lub jej członkowie. Dostaną w sumie prawie 2 mld zł, a to nie cały budżet programu.\nNarodowy Fundusz Ochrony Środowiska i Gospodarki Wodnej (NFOŚiGW) w czwartek 18 grudnia poinformował, że zakończył nabór wniosków w ramach programu Energia dla wsi. W naborze na dofinansowanie instalacji odnawialnych źródeł energii (OZE), w tym także magazynów energii złożono 248 wniosków na łączną kwotę dofinansowania prawie 1,7 mld zł.\nDalsza część artykułu znajduje się poniżej materiału wideo\nEnergia dla wsi. Na co wsparcie i dla kogo?\nTo drugi nabór wniosków w programie Energia dla wsi. Był prowadzony od 3 lutego. Wartość złożonych wniosków przekroczyła alokację naboru, ale środki na dofinansowanie są zabezpieczone. Budżet programu to łącznie 3 mld zł.\nZobacz także: Tauron zbuduje elektrownię. Ma pełnić funkcję \"strażaka\"\nFinansowanie programu pochodzi ze środków Funduszu Modernizacyjnego.\nWsparcie z programu Energia dla wsi obejmuje budowę:\n- instalacji fotowoltaicznych\n- instalacji wiatrowych\n- elektrowni wodnych\n- biogazowni/ biogazowni rolniczych w warunkach wysokosprawnej kogeneracji\n- magazynu energii (pod warunkiem zintegrowania ze źródłem realizowanym w ramach jednej z powyższych inwestycji)\nBeneficjentami programu mogą być rolnicy oraz spółdzielnie energetyczne lub jej członkowie.\nEnergia dla wsi i Fundusz Modernizacyjny. Co to jest?\nIntensywność i forma dofinansowania uzależniona jest m.in. od rodzaju podmiotu ubiegającego się o wsparcie, rodzaju instalacji OZE i jej mocy. Dotacja może wynieść od 45 proc. do 65 proc. kosztów kwalifikowanych (dla biogazowni i elektrowni wodnych), a pożyczka maksymalnie do 100 proc. kosztów kwalifikowanych projektu.\nZobacz także: Polska wieś się kurczy. Wyludnienie zmienia rynek nieruchomości i życie mieszkańców\nJak tłumaczy NFOŚiGW, Fundusz Modernizacyjny (FM) to instrument finansowy zasilany środkami ze sprzedaży 4,5 proc. ogólnej puli uprawnień do emisji CO2 w ramach unijnego systemu handlu emisjami EU-ETS. Sprzedaż tych uprawnień jest dokonywana w półrocznych transzach przez Europejski Bank Inwestycyjny. Pieniądze te wspierają modernizację systemu energetycznego, poprawę efektywności energetycznej i zeroemisyjny transport w Polsce i 12 innych krajach Unii Europejskiej.\nSzacuje się, że do Polski z Funduszu Modernizacyjnego w latach 2021-30 może trafić ok. 60 mld zł. Zgodnie z ustawą o systemie handlu uprawnieniami do emisji gazów cieplarnianych, funkcję Krajowego Operatora Funduszu Modernizacyjnego pełni NFOŚiGW.\n\"Każde działanie finansowane w ramach FM przyczynia się do zmniejszenia emisji gazów cieplarnianych oraz oszczędności energii pierwotnej, w szczególności poprzez wzrost udziału OZE\" — podkreśla NFOŚiGW w komunikacie.", "content_hash": "d3e34eb8fb8c93650fa68bf7f065ca29b9909559e5f43d4e46c5caf7b5ee1ceb", "text_len": 3010}
{"schema_version": 1, "id": "bcfb03ca959bc432b575b50ed0e12112cd94449c", "url": "https://businessinsider.com.pl/gospodarka/efekt-cel-donalda-trumpa-i-shutdownu-nowe-dane-o-inflacji-w-usa/6h3x040", "title": "Efekt ceł Donalda Trumpa i shutdownu. Nowe dane o inflacji w USA", "category": "Gospodarka", "scraped_at": "2025-12-19T01:14:17.735112Z", "text": "Efekt ceł Donalda Trumpa i shutdownu. Nowe dane o inflacji w USA\nBlokada wydatków rządu w USA ma swoje nieoczekiwane skutki. Nawet inflacji nie dało się porządnie wyliczyć. Na ograniczonych danych Biuro Statystyk Rynku Pracy podało jednak informację za listopad zarazem wskazując, że zebranie danych w ankiecie za październik było niemożliwe z powodu braku środków.\nShutdown w wyniku długotrwałych negocjacji odnośnie do finansowania deficytu budżetu Stanów Zjednoczonych zamknął niedawno na ponad miesiąc wszystkie instytucje rządowe, które nie mają znaczenia krytycznego. Konkretnie trwał on 43 dni i skończył się 13 listopada wraz z podpisaniem przez prezydenta Trumpa przegłosowanej w końcu ustawy przywracającej finansowanie.\nSkutki tego wydarzenia są nadal widoczne. Między innymi w danych statystycznych. \"Biuro Statystyki Pracy (BLS) nie zebrało danych z ankiety za październik 2025 r. z powodu braku środków. BLS nie było w stanie zebrać tych danych wstecz. W przypadku kilku indeksów BLS korzysta ze źródeł danych niepochodzących z ankiet, a nie z ankiet, do obliczeń indeksów. BLS było w stanie wstecznie zebrać większość danych niepochodzących z ankiet za październik. Gromadzenie danych CPI wznowiono 14 listopada 2025 r.\" — wyjaśniono razem z komunikatem o inflacji listopadowej. Dlatego dane miesiąc do miesiąca są bardzo okrojone.\nA rok do roku inflacja poważnie spadła, do \"polskich\" poziomów, bo wyliczono, że ceny w listopadzie wzrosły o 2,7 proc. rdr. Miesiąc wcześniej roczna inflacja wynosiła 3 proc. Dla porównania polska inflacja CPI wyniosła w listopadzie 2,5 proc.\nEkonomiści oczekiwali przyśpieszenia do 3,1 proc. rdr, a nie spadku rocznej inflacji, więc jest to spora niespodzianka na plus.\nJak widać, wpływ na ceny wprowadzanych w sierpniu ceł importowych w USA okazał się niewielki. Albo importerzy ograniczyli swoją marżę, albo ich towary zastąpiły produkty amerykańskie.\nCo drożało najbardziej, a co najmniej w USA?\nWśród głównych grup towarowych badanych przez BLS nie było już takich, które by taniały w ciagu roku, jak jeszcze niedawno miało miejsce w przypadku paliw samochodowych.\nGłównym motorem wzrostu cen były ceny gazu przesyłanego gazociągami. Poszły w górę o aż 9,1 proc. rok do roku. O aż 6,9 proc. rdr podrożała też energia elektryczna.\nW górę poszły też paliwa samochodowe, choć wzrosty były nierównomierne w zależności od rodzaju paliwa. Diesel podrożał o aż 11,3 proc. rok do roku, a benzyna o zaledwie 0,9 proc.\nTeoretycznie po cłach można się było spodziewać wyższych cen ubrań, ale te podrożały tylko o 0,2 proc. rdr. To samo mogło być z samochodami importowanymi z Niemiec, bo cła nałożono na aż 25 proc., ale nowe samochody w USA podrożały o zaledwie 0,6 proc.\nŻywność podrożała o 2,6 proc., z czego, jeśli ktoś je w domu, to tylko o 1,9 proc., a jeśli w restauracjach — to o 3,7 proc. rdr.", "content_hash": "bcb77a489eaa6abbfcaee36aedc447881d8673cb6f11a9184287b9416cc9fb6b", "text_len": 2844}
{"schema_version": 1, "id": "1b371ef992a7235b771947c2385150d5956ec81a", "url": "https://businessinsider.com.pl/gospodarka/fundusze", "title": "Fundusze: odbudowy, samorządowy", "category": "Gospodarka", "scraped_at": "2025-12-19T01:14:08.364823Z", "text": "Komisja Europejska zaprezentowała swoją wizję wieloletniego budżetu na lata 2028-34. Nowa struktura ma integrować rozproszone dotąd polityki w ramach krajowych i regionalnych planów partnerstwa. Komisarz Piotr Serafin podkreśla, że koncepcja ta nie jest \"KPO 2.0\", choć będzie oparta na systemie kamieni milowych.\nKomisja Europejska zapowiedziała rewizję Zielonego Ładu. — W warstwie deklaratywnej to będzie \"cały czas twardo idziemy naprzód\", natomiast w tej warstwie już wykonawczej to będzie zupełnie co innego — mówi Piotr Soroczyński, główny ekonomista Krajowej Izby Gospodarczej w programie Onet Rano Finansowo.\nObjęcie Białego Domu przez Donalda Trumpa oznacza nowy etap w wojnie w Ukrainie. Choć jeszcze nie wiadomo do końca, w którą stronę ostatecznie pójdzie, to właśnie teraz hasło odbudowy jest bardziej aktualne niż kiedykolwiek wcześniej. \"Oni nie są nam wdzięczni\" – można usłyszeć co jakiś czas o Ukraińcach w polskiej debacie publicznej. W kontekście odbudowy Ukrainy to pytanie można odwrócić. \"A co wy możecie zaproponować Ukrainie po wojnie?\" – zapytał mnie niedawno dziennikarz dużego zagranicznego dziennika. I gdy nie chodzi o wsparcie humanitarne i sprzęt wojskowy, odpowiedź robi się skomplikowana. Gdy polski biznes i państwo wciąż zastanawiają się co na to odpowiedzieć, inni już prowadzą w Ukrainie potężny biznes.\n5 mld euro na odbudowę po powodzi zapowiedział premier Donald Tusk w trakcie wizyty szefowej Komisji Europejskiej we Wrocławiu. I choć to pieniądze, które przyznano Polsce już dawno, to możemy na decyzji Brukseli sporo zyskać. Eksperci podkreślają też, że Warszawa może powalczyć o więcej.\nW obliczu dewastujących powodzi, które niedawno uderzyły w kraje Unii Europejskiej, w tym Polskę, pojawia się światło nadziei w postaci możliwości uzyskania pomocy finansowej z Funduszu Solidarności UE. Komisja Europejska sygnalizuje gotowość do wsparcia, jednak jak na razie żaden z państw członkowskich nie wystąpił z wnioskiem o takie środki.\nUnijne środki na odbudowę po pandemii są wykorzystywane wolniej niż planowano – ostrzega Europejski Trybunał Obrachunkowy (ETO). Jeśli nic się nie zmieni, kraje UE mogą nie zdążyć z wydaniem pieniędzy w terminie.\nRuszają konkursy na środki z Krajowego Planu Odbudowy wykorzystywane do stworzenia farm wiatrowych na Bałyku. Minister funduszy zapowiedziała, na co konkretnie przeznaczone zostanie 22 mld zł.\nJeszcze nigdy w swojej 65-letniej historii, Grupa Europejskiego Banku Inwestycyjnego nie wydała tak dużo na wsparcie najbiedniejszych regionów UE. Jedynie do dwóch państw trafiło więcej pieniędzy niż do Polski.\nPrzyspieszamy z inwestycjami — zapowiada Katarzyna Pełczyńska-Nałęcz, minister funduszy i polityki regionalnej. Powiedziała, dokąd w pierwszej kolejności trafił zastrzyk unijnych środków.\nZgodnie z zapewnieniami rządu już wkrótce do Polski wpłyną miliardy unijnych euro. Za kilka miesięcy trafi nad Wisłę 76 mld euro z funduszu spójności, a rok ma upłynąć również pod znakiem miliardowych wypłat z Krajowego Planu Odbudowy. Oba strumienie oznaczają rekordowy zastrzyk środków do Polski. To ogromna szansa, ale nałożenie się obu potężnych programów będzie rodzić duże problemy – zaznaczają eksperci.\nJak opisuje \"Rzeczpospolita\", luka w programie Czyste Powietrze wynosi już prawie 500 mln zł i stale rośnie, bo każdego tygodnia spływają wnioski na kolejne ok. 100 mln zł. Plan ratunkowy dla programu się nie powiódł. Rząd przygotowuje ścieżki awaryjne.\nJeszcze w tym roku do Polski popłyną fundusze z KPO, z puli REPowerEU, czyli środków przeznaczonych na transformację energetyczną. Dostanie ich jest znacznie prostsze niż \"właściwa\" część KPO, ale kwota to na razie kropla w morzu. Sprawdzamy, na co Polska może wydać pieniądze z Brukseli i kiedy otrzymamy resztę.\nKomisja Europejska zatwierdziła właśnie nowy projekt wspierający nowoczesne technologie i potencjał produkcyjny w sektorze elektroniki. Zaprezentowano też listę firm, które obejmie program. Polsce przypadło niewiele — do finansowania zakwalifikowała się tylko jedna rodzima firma.\n— Polska nie poprze w Radzie UE żadnego z aktów prawnych, które zostały we wtorek przyjęte przez Parlament Europejski – zapowiedziała minister klimatu i środowiska Anna Moskwa. Na co konkretnie nie zgadza się polski rząd? Eksperci tłumaczą, że chodzi o wyższe opłaty za ogrzewanie czy transport, ale tym samym rząd sprzeciwi się też… dużym środkom przeznaczonym na termomodernizację kraju i walkę z ubóstwem energetycznym.\nOdpowiedzialność społeczna organizacji za wpływ jej decyzji i działań na ludzi oraz środowisko naturalne to już nie tylko domena biznesu. Na ścieżkę CSR wchodzą także samorządy. Do liderów zielonej transformacji dołączają kolejne podmioty.\n— Na nowe zadania w ramach Programu Budowy Dróg do 2030 r. z perspektywą do 2033 roku przeznaczone zostanie 184 mld zł — poinformował na komisji sejmowej wiceminister infrastruktury Rafał Weber.\nJeszcze dwa lata temu premier Viktor Orban twierdził, że poleganie na funduszach unijnych przy zwalczaniu gospodarczych skutków pandemii COVID-19 mogłoby być zagrożeniem dla bezpieczeństwa Węgier. Dziś Budapeszt realizuje kolejne wymogi Brukseli, aby odblokować miliardy euro unijnych środków, i to nie tylko z Funduszu Odbudowy. Komisja Europejska nie jest jednak przekonana do jego zapewnień.\nKomisja Europejska zatwierdziła program krajowy Fundusze Europejskie dla Polski Wschodniej 2021-2027, z którego do województwa lubelskiego trafi ok. 440 mln euro — poinformował w piątek Urząd Marszałkowski Województwa Lubelskiego w Lublinie.\nSondaż IBRiS dla \"Rzeczpospolitej\" wskazuje, że ponad 80 proc. badanych obawia się, że Polska – podobnie jak Węgry – może stracić część funduszy UE. Utraty pieniędzy boją się nie tylko wyborcy opozycji (91 proc.), ale także elektorat PiS (75 proc.). Nieco spokojniejsi są niezdecydowani (58 proc.).\nWażą się losy unijnych pieniędzy dla Węgier. Decyzja o obcięciu środków może zostać podjęta w niedzielę. Jeśli do tego dojdzie, będzie to bardzo ważnym sygnałem dla Polski. Naszemu krajowi Komisja Europejska także postawiła warunki, które musi spełnić, by otrzymać wsparcie.\nKomisja Europejska zatwierdziła polski plan strategiczny Wspólnej Polityki Rolnej (WPR) na lata 2023-2027. To oznacza, że z unijnego budżetu na wsparcie polskiego rolnictwa ma trafić ponad 22 mld euro. Współfinansowanie krajowe ma wynieść 2,9 mld euro.\nPolacy stracili wiarę w to, że Polska jeszcze w tym roku otrzyma pieniądze z Krajowego Planu Odbudowy. Jednocześnie duża ich część wskazuje, że pieniądze mogą być wypłacone, ale jedynie, gdy dojdzie do zmiany władzy w kraju.\nZbigniew Ziobro ocenił, że to Niemcy są sprawcami tego, że w Polsce nie ma środków z Krajowego Planu Odbudowy. Jak dodał, \"Polska jest okradana i wiodącą rolę w tej kradzieży odgrywa polityka niemiecka\". Powiedział też czego oczekuje teraz od premiera Mateusza Morwieckiego.\nPodczas konferencji prasowej premier Mateusz Morawiecki odniósł się do konfliktu polskiego rządu z Komisją Europejską. — Polska realizuje swój własny interes, nie ogląda się na nikogo, nie będzie reagować na żadne tupanie nogą ze strony brukselskich biurokratów — powiedział.\n— Ta praca może wyrwać z łóżka nad ranem — mówi w \"Rozmowach o finansach\" Filip Bojdo, associate w Cornerstone Investment Management. Zdradza również, w jakie kompetencje warto zainwestować.\nMinister rozwoju i technologii, Waldemar Buda zapewnił, że pieniądze z Krajowego Planu Odbudowy niebawem trafią do Polski. Zasugerował jednak, że nie musi się to stać jeszcze w tym roku.\nEuropejski Bank Inwestycyjny zgodził się na wsparcie inwestycji stwarzających warunki dla uchodźców. Kwota pierwszej alokacji to 2 mld euro.\nRzecznik rządu Piotr Müller zapowiedział, że wiele projektów w ramach Krajowego Planu Odbudowy ruszy jeszcze w czerwcu. Środki zostaną uruchomione w ramach prefinansowania.\nBiznes z zadowoleniem przyjął informację o zatwierdzeniu Krajowego Planu Odbudowy. Obawia się jednak, że to nie koniec perturbacji związanych z uruchomieniem środków w ramach KPO. Wypowiedzi podczas konferencji nie wskazywały bowiem, by napięcia na linii Komisja Europejska-rząd miały się zakończyć. A to ich zdaniem może zwiastować dalsze kłopoty.", "content_hash": "ecbea67e39396e745f0d811e5dc63ce9e679f66b192a81ab7b798c5813776d22", "text_len": 8182}
{"schema_version": 1, "id": "7ff84e99a90ec6963f3706c6daebd69b500df52e", "url": "https://businessinsider.com.pl/gospodarka/kongres-usa-przyjal-rekordowy-budzet-obronny-wsparcie-dla-ukrainy-i-polski/zdd5wt7", "title": "Kongres USA zatwierdził rekordowy budżet obronny", "category": "Gospodarka", "scraped_at": "2025-12-19T01:14:29.032217Z", "text": "Kongres USA zatwierdził rekordowy budżet obronny\nAmerykański Kongres przyjął ustawę o wydatkach obronnych (NDAA) o rekordowej wartości 901 mld dol. Dokument, uchwalony w środę przez Senat stosunkiem głosów 77:20, przewiduje m.in. wsparcie Ukrainy, państw bałtyckich oraz wprowadzenie ograniczeń dotyczących wycofywania amerykańskich wojsk z Europy. Ustawa, która wcześniej bez problemu przeszła przez Izbę Reprezentantów, czeka teraz na podpis prezydenta.\nW budżecie, który jest o 8 mld dolarów wyższy od wnioskowanej przez prezydenta Donalda Trumpa kwoty, zaplanowano m.in. 4-procentowy wzrost wynagrodzeń dla żołnierzy. Ustawa zawiera również liczne zapisy dotyczące polityki zagranicznej, które są sprzeczne z linią obecnej administracji.\nDalsza część artykułu pod materiałem wideo:\nJednym z kluczowych punktów dokumentu jest zapis uniemożliwiający Pentagonowi redukcję liczby amerykańskich żołnierzy w Europie poniżej 76 tys. na dłużej niż 45 dni, o ile nie zostaną przedstawione odpowiednie raporty. Jak wynika z treści ustawy, raporty te mają zawierać uzasadnienie decyzji, jej zgodność z interesami bezpieczeństwa narodowego USA oraz potwierdzenie konsultacji z sojusznikami NATO. Obecnie na kontynencie europejskim stacjonuje ponad 80 tys. amerykańskich żołnierzy, w tym około 10 tys. w Polsce.\nZapisy te są reakcją na wcześniejszą decyzję Pentagonu o wycofaniu rotacyjnej brygady piechoty z Rumunii, co spotkało się z krytyką zarówno Republikanów, jak i Demokratów. Senator Sheldon Whitehouse z Partii Demokratycznej w rozmowie z PAP określił tegoroczną ustawę jako odpowiedź na Strategię Bezpieczeństwa Narodowego administracji Trumpa, zakładającą wycofanie sił USA z Europy.\nWsparcie dla Ukrainy i państw bałtyckich\nW budżecie przewidziano 400 mln dolarów na program Ukraine Security Assistance Initiative (USAI), w ramach którego Stany Zjednoczone zakupują uzbrojenie dla Ukrainy. W ustawie znalazły się także środki na wsparcie wysiłków związanych z odzyskaniem ukraińskich dzieci porwanych przez Rosję. Dodatkowo 175 mln dolarów przeznaczono na Baltic Security Initiative (BSI), stały program Pentagonu mający na celu wzmocnienie obronności Litwy, Łotwy i Estonii.\nCzytaj także: Co dalej z żołnierzami USA? Warszawa ma pomysł\nW odróżnieniu od wcześniejszych edycji NDAA, w obecnym dokumencie zabrakło wzmianki o programie European Deterrence Initiative (EDI), który w przeszłości finansował zwiększoną obecność amerykańskich wojsk w Europie oraz inwestycje w infrastrukturę. Rok wcześniej na ten cel przeznaczono niemal 3 mld dolarów.\nInwestycje w Polsce\nW ustawie wymieniono osiem inwestycji w bazach, w których stacjonują amerykańskie wojska w Polsce. Chodzi m.in. o poligon w Drawsku Pomorskim, bazę sił lądowych w Powidzu oraz bazy lotnicze w Łasku i Wrocławiu. Łączna wartość tych projektów wynosi 504 mln dolarów.", "content_hash": "5cae5ec7a9d811ef86190e532631e5463f1659ba1504ecb4415aaa52f076bded", "text_len": 2833}
{"schema_version": 1, "id": "580f1c26e3ac663d80cebc08a370f45a666068ea", "url": "https://businessinsider.com.pl/gospodarka/makroekonomia", "title": "Makroekonomia", "category": "Gospodarka", "scraped_at": "2025-12-19T01:14:06.890899Z", "text": "Dlaczego RPP utrzymuje stopy procentowe na niezmienionym poziomie? Przypuszczam po prostu, że są obawy, że może być powtórka z tego, zbyt wcześnie zainterweniowała w 2021 r., kiedy pojawił się globalny problem inflacji — ocenia w programie Onet Rano Finansowo Hubert Stojanowski, ekonomista z Polskiej Sieci Ekonomii i dyrektor ds. inwestycji klientów w Xelion.\nPierwsza wiceprezes Narodowego Banku Polskiego, Marta Kightley zabrała głos w sprawie ewentualnego przyjęcia euro przez Polskę. — Musimy rosnąć, a aby rosnąć, musimy przez jakiś czas prowadzić niezależną politykę pieniężną — argumentowała podczas debaty organizowanej w ramach Polish Economic Forum w Londynie.\nPo zapowiedzi rozmów pokojowych indeksy na rosyjskiej giełdzie notują wzrosty. Trump przywrócił rosyjską gospodarkę do życia — oceniają eksperci. Na zielono świeci się m.in. Gazprom, Sbierbank czy Rosnieft. Indeks moskiewskiej giełdy urósł najwyżej od lipca 2023 r.\nBliskie relacje premiera Węgier Viktora Orbana z byłym prezydentem USA Donaldem Trumpem nie uchronią Węgier przed skutkami możliwego konfliktu handlowego między Stanami Zjednoczonymi a Unią Europejską — ocenia Peter Virovacz, główny ekonomista ING Hungary. Ekspert wskazuje, że szczególnie zagrożony może być węgierski sektor eksportowy, zależny od wrażliwych na cła branż, takich jak motoryzacja czy elektronika.\nZ jednej strony gospodarka potężniejsza niż 30 innych azjatyckich państw razem wziętych. Z drugiej pogarszające się wskaźniki i ukrywanie niewygodnych danych. Kondycja gospodarki Chin to jedna z największych zagadek globalnej ekonomii. A rozwiązanie jej może wstrząsnąć całym światem.\nOto potencjalne skutki powodzi w Polsce. Eksperci Santander BP ostrzegają przed wzrostem inflacji i koniecznością nowelizacji budżetu.\nMinister finansów Andrzej Domański wskazał, że za sprawą niższej niż się spodziewano inflacji, zmalały w tym roku wpływy z VAT. Z kolei na niższe pobory z CIT wpłynął stosunkowo silny złoty.\nRząd pracuje nad przyszłorocznym budżetem i wiele wskazuje na to, że deficyt sięgnie absolutnych szczytów. \"Newsweek\" dotarł do informacji o konkretnych kwotach. Jak wynika z ustaleń dziennikarzy, jeszcze nigdy deficyt nie był tak wygórowany.\nPoczta Polska chce ratować się z tarapatów zwiększonymi inwestycjami. W ciągu najbliższych lat przeznaczy na rozwój cyfryzacji pół miliarda złotych. A na tym nie koniec — zarząd zaprezentował osiem filarów transformacji instytucji.\nDonald Tusk skrytykował prezesa NBP prof. Adama Glapińskiego podczas konferencji prasowej. Jak wskazał, obecny wysoki poziom stóp procentowych utrudnia rozwój gospodarczy kraju. — Byłoby łatwiej, gdyby prezes Glapiński pomyślał życzliwiej o Polsce i naszych polskich potrzebach — mówił Tusk.\nWakaje czuć także w gospodarce. Lipcowe dane GUS dotyczące pokazują większą aktywność firm w branży turystycznej, ale jej spadek w sektorze budowlanym.\nNad rynkiem zawisło widmo recesji. Japoński indeks Nikkei225 spadał w poniedziałek nawet o 13 proc., a od niedawnego szczytu o 30 proc. Kontrakty na amerykańskie indeksy nurkowały o 5-7 proc. Traciły ropa i srebro. A jeszcze nie tak dawno inwestorzy rozpływali się nad wizją gospodarki napędzanej sztuczną inteligencją. Co się stało? — tłumaczy to Przemysław Kwiecień, główny ekonomista XTB, w komentarzu dla Business Insider Polska.\nNadszedł czas, aby premier przywołał ducha Mojżesza z Księgi Wyjścia i powiedział faraonowi w Brukseli: \"wypuść mój lud!\" – mówił Boris Johnson, domagając się twardego brexitu. Brytyjski lud opuścił UE, ale klątwy nie dotknęły unijnego Egiptu. Większość z nich przyjęli na siebie Wyspiarze. Choć uniknęli katastrofy, to statystyki nie pozostawią wątpliwości, że na brexicie stracili sporo.\nPolska wejdzie w procedurę nadmiernego deficytu i odczujemy ją w swoich portfelach. Pozostaje pytanie, kiedy i jak bardzo. Obecnie waży się to, jak mocno rząd będzie musiał zacisnąć pasa. Ministerstwo finansów już się na to przygotowuje.\nZjawiska kryjące się pod angielskimi nazwami overbooking oraz bumping nie przywołują pozytywnych wspomnień wielu klientom linii lotniczych czy hoteli. Konsument, który napotka tego rodzaju problem, musi zdawać sobie sprawę z tego, jak postępować i co zrobić, by w zgodzie z prawem otrzymać zadośćuczynienie. Co to jest overbooking oraz bumping? Jakie regulacje prawne można zastosować w tych sytuacjach? Czy da się uniknąć ww. zjawisk?\nWedług prognoz rynkowych i Ministerstwa Finansów, inflacja konsumencka będzie stopniowo wzrastać. Resort nie spodziewa się jednak powrotu do dwucyfrowych poziomów — takie informacje przekazał minister finansów Andrzej Domański.\nDla państw naszego regionu wejście do Unii Europejskiej to olbrzymi sukces gospodarczy i społeczny. Polska i Litwa są największymi beneficjentami dołączenia dwie dekady temu do europejskiej wspólnoty – wynika z raportu Polskiego Instytutu Ekonomicznego, który poznał Business Insider Polska. Dzięki unijnej akcesji naszego PKB na głowę mieszkańca jest aż o 40 proc. wyższe niż gdybyśmy pozostali poza UE.\nDeficyt sektora finansów publicznych w 2023 r. wyniósł 5,1 proc. PKB – wynika ze wstępnych wyliczeń GUS. To otwiera drogę Komisji Europejskiej do uruchomienia wobec Polski procedury nadmiernego deficytu. Jeśli do tego dojdzie, możliwości rządu w realizowaniu obietnic wyborczych będą znacznie ograniczone. O procedurze i jej potencjalnych skutkach w \"Onet Rano Finansowo\" mówił dr Jakub Sawulski, główny ekonomista Fundacji Instrat.\nW tym roku, pierwszym roku rządu Donalda Tuska, znów będziemy jednym z najszybciej rozwijających się krajów UE. To oczywiście efekt różnych uwarunkowań. Zaczęliśmy działać dopiero w połowie grudnia, ale jestem optymistą i uważam, że tegoroczny wzrost PKB wyniesie 3 proc., a może nawet więcej – mówi w wywiadzie dla Business Insider Polska minister finansów Andrzej Domański. Cała rozmowa z szefem resortu finansów ukaże się we wtorek, a w niej m.in. o audycie w ministerstwie, planach reform, zmianach w podatkach i budżecie państwa.\nRada Polityki Pieniężnej nie będzie rozpieszczała kredytobiorców w tym roku, a na silny spadek rat hipotek nie ma co liczyć – wynika z prognoz przygotowanych dla Business Insider Polska przez ekonomistów. Dobrą wiadomością jest za to wyraźny spadek inflacji, który może przynieść 2024 r. Dynamika cen towarów i usług konsumpcyjnych może być niższa, niż oczekuje rząd, a największych niespodzianek można się spodziewać już wiosną. Swoją siłę w tym roku będzie miała szansę pokazać także nasze waluta.\nWzrost gospodarczy zaskoczy in plus. Najprawdopodobniej przekroczy 4 proc. w drugiej połowie roku, a być może zbliży się nawet do 5 proc. w końcówce roku – przewiduje w specjalnym komentarzu dla Business Insider Polska prezes Polskiego Funduszu Rozwoju Paweł Borys. Jego zdaniem konsumenci mogą oczekiwać wzrostu wynagrodzeń powyżej dynamiki spadającej inflacji, a firmy spadku presji kosztowej i silniejszego krajowego popytu.\nWzrost PKB wyraźnie przyspieszy, a bezrobocie pozostanie na rekordowo niskich poziomach. Do tego można się spodziewać, że wystrzelą płace, które realnie zwiększą się najmocniej od sześciu lat. Takie wnioski płyną z przygotowanych specjalnie dla Business Insider Polska prognoz ekonomistów z największych banków w Polsce.\nGrudniowe posiedzenie Rady Polityki Pieniężnej nie będzie tylko ostatnim w tym roku. Sejmowa arytmetyka i kalendarz wskazują, że będzie to także ostatnie posiedzenie RPP w czasie rządów PiS. Oba te zdarzenia mogą mieć istotny wpływ na decyzję o koszcie pieniądza.\nObecne napięcia pomiędzy ekipą Donalda Tuska i Narodowym Bankiem Polskim w kontekście potencjalnego postawienia prezesa Adama Glapińskiego przed Trybunałem Stanu nie są niczym nowym. Naciski na bankierów centralnych, a nawet otwarte wojny z nimi, mają miejsce w wielu gospodarkach rozwijających się, ale także tych rozwiniętych — od Łotwy i Nigerii przez Turcję i Australię aż po Wielką Brytanię, Niemcy czy Stany Zjednoczone. Politycy potrafią wygrywać te starcia, ale historia zna także przypadki, w których musieli oni odpuścić pod presją rynków.\nUznaliśmy, że istotne jest poinformowanie Europejskiego Banku Centralnego o groźbach, jakie są kierowane pod adresem prezesa NBP i o tym, że brak jest jakichkolwiek podstaw prawnych do postawienia go przed Trybunałem Stanu. Prosimy też EBC, ale i Międzynarodowy Fundusz Walutowy oraz Bank Światowy o podjęcie działań w tej sprawie. Mamy już umówione rozmowy z przedstawicielami tych instytucji – mówi w wywiadzie dla Business Insider Polska pierwsza wiceprezes NBP Marta Kightley.\nWzrost inflacji wynikał z szoków globalnych i nastąpił równocześnie w wielu krajach. Dodatkowe dochody budżetu państwa związane ze wzrostem inflacji zostały zniwelowane poprzez wzrost wydatków wynikających z waloryzacji świadczeń o inflację, jak i z kosztów finansowania tarcz antyinflacyjnych – napisał w specjalnym komentarzu dla Business Insider Polska prezes Narodowego Banku Polskiego. To polemika z publikacją członka Rady Polityki Pieniężnej Ludwika Koteckiego.\nEkonomiści niemieckiego banku centralnego przeprowadzili gorzką we wnioskach analizę kondycji krajowego modelu rozwojowego. Ich zdaniem strategia wzrostu oparta na silnym przemyśle napędzanym tanim gazem z Rosji jest już nieaktualna. Rząd w Berlinie będzie musiał się zmierzyć z koniecznością przyspieszenia zielonej transformacji energetycznej, ograniczeniem uzależnienia od Chin czy problemami demograficznymi.\nNajgorsze, co mogłoby się nam zdarzyć, to gdyby społeczeństwo uznało, że NBP realizuje inne cele niż dbanie o stabilność cen i wartość złotego. Dlatego to cięcie stóp procentowych aż o 75 pb zostało uznane przez rynki za błąd. W efekcie obniżona została wiarygodność polityki pieniężnej. Bez względu na to, jaki jest stan faktyczny, obniżka stóp procentowych jest niestety interpretowana jako wpisująca się w kampanię wyborczą – mówi w wywiadzie dla Business Insider Polska Ludwik Kotecki, członek Rady Polityki Pieniężnej.\nAdam Glapiński, prezes NBP, na czwartkowej konferencji tryskał optymizmem i wielokrotnie zapewniał, że ma radosne wieści. Jest nim przede wszystkim spadek inflacji do jednocyfrowych poziomów, który pozwolił na ostre cięcie stóp procentowych aż o 75 pkt bazowych. Wybraliśmy pięć kluczowych informacji przekazanych przez szefa NBP, które wyjaśniają, m.in. co stało za zaskakującą decyzją RPP, jaka przyszłość czeka inflację i jakie mogą być stopy procentowe w kolejnych miesiącach.", "content_hash": "0fb9dd54e29f04bf599bc40f271128a385ad55ff726252796f0d3abca263d1bb", "text_len": 10412}
{"schema_version": 1, "id": "c1c8096d58dcb2c042762a468b71612ce2996bcb", "url": "https://businessinsider.com.pl/gospodarka/podatki", "title": "Podatki", "category": "Gospodarka", "scraped_at": "2025-12-19T01:14:05.405189Z", "text": "Teoretycznie wszyscy płacą podatki, ale jest część gospodarki, która je faktycznie wytwarza oraz część, która je konsumuje. Postanowiliśmy przyjrzeć się bliżej tej pierwszej, czyli firmom, które wytwarzają jakieś dobra czy usługi, są w stanie zapłacić ze swoich zarobków pracownikom oraz wpłacić za nich PIT, za siebie opłacają też CIT i szereg innych podatków, a gdy chcą wypłacić udziałowcom dywidendę, to jeszcze od niej też muszą odprowadzić podatek. Z naszego zestawienia wyszło, które firmy w największym stopniu zasilają budżet i bez których ten budżet po prostu nie istnieje. Zobaczmy, na jakich filarach opierają się finanse państwa.\nWzrost akcyzy na alkohol, zwiększenie podatku od wygranych i wzrost opłaty od napojów: cukrowej oraz od energetyków przyniesie w 2026 roku 2,97 mld zł — podano w OSR projektu ustawy przesłanej do konsultacji. To tylko nieznacznie zalepi gigantyczną dziurę budżetową w przyszłym roku.\n\"Nadszedł czas, aby ciężko pracujący ludzie otrzymali ulgę podatkową\" — ogłosił w czwartek premier Szwecji, który w ustawie budżetowej zaplanował obniżkę VAT na żywność do 6 proc. Według deklaracji, ma to być tymczasowe rozwiązanie, mające na celu pobudzenie gospodarki.\n— Obawiam się, że to, co obecnie mówi prezydent Trump, że podatek cyfrowy albo cła dodatkowe, niestety to również może zadziałać na polskich polityków i obawiam się, że tego podatku po prostu nie będzie — powiedział w programie \"Onet Rano Finansowo\" Łukasz Zalewski, dziennikarz i ekspert ds. podatków.\nRząd chce podnieść podatek płacony przez banki. \"Rozwiązanie to generuje najwyższy koszt, na poziomie ponad 7 mld zł, w 2026 r., a zatem w momencie, w którym spadki stóp procentowych przekładają się na obniżenie wyników finansowych banków\" — komentuje prezes Związku Banków Polskich. Wskazał, jakie koszty wygeneruje to w skali kolejnych 10 lat.\nMinisterstwo Cyfryzacji pracuje nad wprowadzeniem podatku cyfrowego, który – jak pisze money.pl – ma być wymierzony głównie w zagraniczne giganty technologiczne takie jak Google czy Meta. Stawka miałaby wynieść 3 proc. skonsolidowanych przychodów i obejmować firmy o globalnych obrotach powyżej 750 mln euro. Dochody z nowej daniny miałyby wspierać rozwój polskich technologii, innowacji oraz tworzenie jakościowych treści medialnych.\nBruksela chce wprowadzić nowy podatek dla firm, których roczny obrót netto przekracza 50 milionów euro. Wszystko to w ramach wysiłków mających na celu wygenerowanie nowych źródeł finansowania wspólnego budżetu Unii Europejskiej — poinformował \"Financial Times\".\nMinisterstwo Finansów pracuje nad podatkiem dotyczącym odsetek od rezerwy obowiązkowej utrzymywanej przez banki w Narodowym Banku Polskim — poinformował w środę minister finansów Andrzej Domański. Przychody do budżetu w 2026 r. z tego tytułu mogłyby sięgnąć 1,5-2 mld zł.\nZ tytułu podatku bankowego wpłynęło do budżetu państwa w pierwszych miesiącach tego roku więcej pieniędzy niż z podatku od sprzedaży detalicznej i wydobycia niektórych kopalin. W każdym z tych trzech przypadków mowa o ponad miliardowych kwotach. Szczegóły podał resort finansów.\nKandydaci na prezydenta podczas piątkowej debaty byli pytani o poparcie dla obniżenia składki zdrowotnej. Część z nich, jak Rafał Trzaskowski czy Szymon Hołownia stwierdzili, że podpisaliby taką ustawę. Karol Nawrocki zasugerował, że nie zgodziłby się na obniżkę składki dla przedsiębiorców.\nDo końca terminu rozliczenia się z podatku za 2024 r. został nieco ponad miesiąc. Do tej pory w usługdze Twój e-PIT złożono 5 mln deklaracji. Ministerstwo Finansów podało szczegółowe liczby dotyczące różnych rodzajów rozliczeń.\nKoalicja Obywatelska szła do wyborów z postulatem podwyższenia kwoty wolnej od podatku. Rząd nie spieszy się jednak z realizacją zapowiedzi, ale ciągle każe wierzyć, że do tego dojdzie. Minister finansów sugeruje graniczną datę.\nPaństwu zawsze brakuje pieniędzy, a pomysłów na to, by je wydać, z reguły raczej nie. W tym roku mamy mieć historycznie rekordowy deficyt budżetowy, spowodowany w części wzrostem wydatków na zbrojenia, a w większej części eskalacją wydatków socjalnych. A skoro państwo potrzebuje pieniędzy, to zawsze może coś opodatkować. Z racji ostatniego wzrostu stawek akcyzy na papierosy i alkohol postanowiliśmy sprawdzić, co jest teraz najwyżej opodatkowane w Polsce. Z pracą włącznie.\nOstatnio rozgorzała dyskusja na temat podatku cyfrowego. Wygląda na to, że w rządzie nie ma jednomyślności. Organizacje pozarządowe i wydawcy wysłali do rządu list. Adresatami są głównie minister finansów Andrzej Domański i minister cyfryzacji Krzysztof Gawkowski. To ważny głos w dyskusji nad przyszłością mediów.\nPremier Donald Tusk zabrał głos w sprawie możliwości nałożenia podatku cyfrowego na big techy. — Te podatki nałożymy, a może nie nałożymy — powiedział szef rządu przed wylotem do Turcji.\nPierwszy milion zeznań podatkowych już wpłynął do systemu. Ministerstwo Finansów podkreśla, że stało się to szybciej niż w ubiegłym roku. Resort pokazuje szczegółowe statystyki dotyczące kilku najważniejszych rodzajów deklaracji PIT.\nPobór ryczałtu od \"dochodów spółek z tytułu wydatków niezwiązanych z działalnością gospodarczą\" ma być zmniejszony o koszty darowizn i świadczeń na rzecz organizacji pomagających poszkodowanym przez powódź — przewiduje opublikowany w piątek projekt rozporządzenia Ministra Finansów. \"Dochód z tytułu wydatków\" — coś takiego jest w polskich przepisach podatkowych.\nMinisterstwo Finansów przedstawiło projekt rozporządzenia, który ma na celu wsparcie poszkodowanych poprzez zwolnienie wypłat odszkodowań od ubezpieczycieli z obowiązku płacenia podatku dochodowego. Jaki dochód osiągnął przedsiębiorca, który dostał odszkodowanie za poniesione w powodzi straty?\nJak co roku o tej porze Ministerstwo Finansów wystawiło zestawienie firm, z których jest najbardziej zadowolone. Wiadomo już, kto wypracował już największy korporacyjny podatek dochodowy. Niespodzianką w tym roku jest spadek lidera poprzednich trzech lat.\nMinisterstwo Finansów zaprzecza planom wprowadzenia podatku od pustostanów oraz katastralnego. Resort odpowiedział na interpelację poselską.\nLekką ręką rządy państw na świecie mogłyby zebrać 2 bln dol. w skali roku. Co ważne, w sposób, który nie dotknąłby zwykłych obywateli. Specjaliści z Tax Justice Network przekonują, że to najlepszy moment na opodatkowanie najbogatszych.\nZarobki w Niemczech wciąż przyciągają Polaków szukających lepszej perspektywy zawodowej i wyższego wynagrodzenia. Praca za granicą wiąże się jednak z koniecznością rozliczania się z tamtejszym urzędem skarbowym. Czy rzeczywiście opłaca się podjąć pracę w Niemczech? Jakie korzyści płyną z prawidłowego rozliczenia podatkowego?\nOszczędzanie pieniędzy procentuje na przyszłość. Niestety z korzyściami z tego trzeba się dzielić z państwem. Już za kilka miesięcy większa część zysków z lokat czy inwestycji w akcje będzie zostawać w naszych kieszeniach.\nNa ostatniej prostej sezonu rozliczeń PIT Ministerstwo Finansów poinformowało o liczbie złożonych deklaracji. Blisko połowa przypadła na Twój e-PIT.\nOd 1 kwietnia przestanie obowiązywać zerowy VAT na żywność, PiS jednak chciałoby to zmienić. Klub partii przygotuje projekt ustawy, który będzie przywracał zerową stawkę VAT na żywnoś — poinformowała Beata Szydło.\nRekordowe zyski banków nie umykają uwagi rządu, przecież wraz z nimi do kasy państwa wpływają dodatkowe miliardy podatków. W ubiegłym roku wydatki banków na wszystkie formy podatków poszły w górę o ponad jedną trzecią. Szczególne zasługi w zwiększonym zasilaniu budżetu miał największy bank w kraju.\n\"Joe Biden zaproponuje duże podwyżki podatków dla miliarderów i korporacji\" — informuje \"Financial Times\". Zauważa, że plany pojawiają się, gdy prezydent próbuje wzmocnić swoją pozycję wśród Amerykanów przed wyborami. 60 proc. nie pochwala sposobu, w jaki prezydent USA radzi sobie z gospodarką.\nW budżecie formalnie nie zapisano powrotu do niezerowych stawek VAT, ale prognozy przychodów budżetu na to wskazywały. Okazuje się, że co innego budżet, a co innego decyzje rządu na pożegnanie.\nPodniesienie kwoty wolnej od podatku to jeden ze 100 konkretów na pierwsze 100 dni rządów, które Koalicja Obywatelska przedstawiła w trakcie kampanii wyborczej. — Wiadomo, że w tym roku tego nie zrobimy. Mamy na to cztery lata — powiedział w sobotę poseł KO Artur Łącki.", "content_hash": "ffef1ed6f0b01f230b7b56973aba5dbf764adab18c81348b15378adc88bfb430", "text_len": 8322}
{"schema_version": 1, "id": "9c550f2b985e2cce09ae6845ca9f9ccd52d60ab2", "url": "https://businessinsider.com.pl/gospodarka/przepisy", "title": "Przepisy", "category": "Gospodarka", "scraped_at": "2025-12-19T01:14:03.652071Z", "text": "Posłowie PiS i Solidarnej Polski zaprezentowali projekt ustawy o wolności posługiwania się gotówką w Polsce. Projekt przewiduje zniesienie limitów płatności gotówką wprowadzonych w Polskim Ładzie.\nGórniczy potentaci w obliczu kryzysu energetycznego wracają do starych pomysłów. Jednym z nich jest Iberyjski Pas Pirytowy, który w najbliższych latach może znowu zyskać na znaczeniu. \"Wiercimy non stop już od półtora roku\" — mówią przedstawiciele przemysły wydobywczego, cytowani przez serwis wnp.pl.\nPosłowie PiS chcieli zmienić obowiązujący od wielu lat zakaz sprzedaży alkoholu w lokalach gastronomicznych na dworcach, co miało zwiększyć atrakcyjność prowadzenia działalności gospodarczej w tych miejscach. Projekt trafił do Sejmu, jednak sejmowa komisja usunęła poprawki majce na celu zmianę przepisów.\nEksperci zwracają uwagę na obciążenia finansowe związane z utrzymaniem przejętych majątków rosyjskich oligarchów oraz problemy prawne. Za utrzymanie przejętych majątków we Włoszech i USA płacą podatnicy. Natomiast Hiszpania i Francja przyjęły inne rozwiązanie.\nPosłowie PiS chcą zmienić obowiązujący od wielu lat zakaz sprzedaży alkoholu w lokalach gastronomicznych na dworcach. Dozwolona miałaby być konsumpcja piwa i alkoholi niskoprocentowych.\nMinister rodziny i polityki społecznej Marlena Maląg chce usiąść z przedstawicielami handlu do stołu i objaśnić im ideę zakazu handlu w niedziele. Sieci o spotkaniu dowiedziały się z mediów. — Nic nam o tym nie wiadomo – mówią w nieoficjalnych rozmowach. Inne od komentarza wykręcają się sezonem urlopowym.\nOgólnopolski Związek Zawodowy Pielęgniarek i Położnych zapowiedział manifestację pod Sejmem by izba zaakceptowała poprawki Senatu dotyczące podwyżek ich pensji. Minister Adam Niedzielski uważa, że wydarzenie jest całkowicie nieuzasadnione.\nPolskie prawo dopuszcza odstępstwo od konstytucyjnej ochrony prawa własności w postaci wywłaszczenia. Wywłaszczenie nieruchomości jest nabyciem przymusowym przez Skarb Państwa lub właściwe jednostki terytorialne.\nSejm zajmie się zmianą Konstytucji mającą umożliwić konfiskatę rosyjskiego majątku. Niewykluczone, że zrobi to jeszcze w tym miesiącu.\nTrwają prace nad poprawieniem przepisów ustawy o przeciwdziałaniu nadmiernym opóźnieniom w transakcjach handlowych, które mają m.in. uprościć proces składania sprawozdań oraz poprawić efektywność działań UOKiK - wynika z informacji na stronie Kancelarii Prezesa Rady Ministrów.\nPoparcie Polski dla Unii Europejskiej pozostaje silne, ale konfrontacja z Brukselą prowokuje debatę polskiej prawicy o \"polexicie” - pisze brytyjski dziennik \"Financial Times\".\nPodczas czwartej fali pandemii żółte i czerwone strefy będą definiowane na poziomie powiatowym. Większe obostrzenia czekają regiony o niższym poziomie zaszczepienia.\nSejm ustanowił w piątek nowe święto państwowe - Narodowy Dzień Zwycięskiego Powstania Wielkopolskiego. Święto to, mające upamiętniać zwycięski zryw Polaków przeciwko Niemcom z lat 1918-1919, będzie przypadać 27 grudnia - w rocznicę wybuchu powstania.\nKomisja Europejska prowadzi nadal rozmowy z Polską w sprawie akceptacji Krajowego Planu Odbudowy, ale nie mamy żadnych celów, jeśli chodzi o daty - poinformowała Dana Spinant, rzeczniczka KE, na konferencji w Brukseli.\nBędę rekomendował przedłużenie stanu wyjątkowego na granicy polsko-białoruskiej o 60 dni - zapowiedział na dzisiejszej konferencji prasowej Mariusz Kamiński, minister spraw wewnętrznych i administracji.\nZUS może zacząć ścigać tych, którzy na L4 remontowali dom albo wyjechali na wakacje. O to, co robi osoba na L4, będzie nawet mógł zapytać... sąsiada - ostrzega portal Prawo.pl\nW październiku Rada Ministrów może zająć się projektem nowelizacji Prawa o ruchu drogowym, który przewiduje odbieranie samochodów pijanym kierowcom. Natomiast do końca roku nowe przepisy mogą zostać przyjęte przez Sejm – wynika z wypowiedzi Marcina Warchoła, wiceministra sprawiedliwości i pełnomocnika rządu ds. praw człowieka.\nMinionej doby padł rekord produkcji energii z wiatru w Polsce, który przekroczył nieosiągalną dotąd barierę 6 GW. W szczytowych momentach wiatraki odpowiadały za jedną czwartą krajowego zapotrzebowania na prąd. Dalszy rozwój lądowej energetyki wiatrowej może pomóc obniżyć ceny energii. Jednak do tego potrzeba zmian w prawie. Ministerstwo Rozwoju i Technologii zakłada, że nowe przepisy wejdą w życie na początku 2022 r.\nNa wtorkowym posiedzeniu Senat zajmie się ustawą w sprawie rekompensat dla podmiotów gospodarczych w związku z wprowadzeniem stanu wyjątkowego. Część senatorów zapowiada złożenie poprawek.\nW przyszłym roku w końcu zostanie rozszerzony system poboru opłat dla ciężarówek o trasy szybkiego ruchu, które powstawały w ostatnich latach - informuje we wtorek \"Dziennik Gazeta Prawna\".\nOd poniedziałku 30 sierpnia straż miejska i gminna będzie mogła karać osoby jadące rowerem, hulajnogą elektryczną czy urządzeniem transportu osobistego. A mandaty grożą nie tylko za zbyt szybką jazdę czy nieustąpienie pierwszeństwa pieszemu - pisze \"Dziennik Gazeta Prawna\".\nJest roboczy projekt nowelizacji ustawy, który ma umożliwić pracodawcom dostęp do informacji o tym, którzy pracownicy, a nawet usługobiorcy, są zaszczepieni - pisze portal Prawo.pl, według którego przepisy zostały przygotowane na wzór francuski. Rząd ma się zająć projektem rozporządzenia na swoim pierwszym posiedzeniu we wrześniu.\nPracodawcy z sektora publicznego uważają, że powinni mieć dostęp do informacji, ilu pracowników w ich firmie zostało zaszczepionych przeciw COVID-19, a także wiedzieć, którzy konkretnie pracownicy zostali zaszczepieni - pisze Portal Samorządowy.\nZapisany w projekcie ustawy podatkowej będącej elementem Polskiego Ładu obowiązek przesyłania skarbówce danych z ewidencji podatkowych wzbudził obawy wprowadzenia tylnymi drzwiami tzw. testu przedsiębiorcy. Resort odpowiada na te zarzuty i przekonuje, że wprowadzenie nowego obowiązku ma na celu \"przede wszystkim ułatwienie rozliczenia podatku\".\nPrzez rok prezes UOKiK nie zablokował ani jednego przejęcia polskiej spółki przez inwestorów spoza UE. Urząd dowodzi, że spec ustawa działa, przedsiębiorcy - że jest niepotrzebna - pisze \"Puls Biznesu\".\nOd 27 września TVN24 może nadawać w oparciu o licencję wydaną w Holandii. Zgodnie z tamtejszymi przepisami możliwe jest emitowanie reklam mocniejszych alkoholi. Od 1 października dozwolone będą też spoty gier hazardowych - piszą wirtualnemedia.pl.\nSejm przyjął w środę zgłoszony przez prezydenta projekt ustawy o usługach płatniczych. Celem zgłoszonej na prośbę NBP regulacji jest zobowiązanie sprzedawców przyjmujących płatności bezgotówkowe do przyjmowania zapłaty w gotówce.\nPracodawcy ustalą, kto unika szczepionki i oddzielą tych pracowników od zaszczepionych i klientów – pisze \"Rzeczpospolita\". Do doniesień odniósł się w piątek pełnomocnik rządu ds. szczepień Michał Dworczyk.\nW ubiegłym roku odsetek firm, w których ujawniono nielegalne zatrudnienie, wzrósł z 31 do 43 proc. To skutek pandemii i zbyt wysokich kosztów pracy. - pisze \"Dziennik Gazeta Prawna\".", "content_hash": "929ab0e77a365312d314ddfc6b3ff19e206ba1f43a72ef95a655eba18a6d7f2f", "text_len": 7018}
{"schema_version": 1, "id": "456500f5b1ee442ae355bcedceaa2cad8ac8a475", "url": "https://businessinsider.com.pl/gospodarka/rosja-w-pulapce-zadluzenia-po-inwazji-na-ukraine-wydatki-rosna-szybciej-niz-dochody/8cdk0nm", "title": "Rosja zapłaci wysoką cenę za wojnę z Ukrainą. Nawet po jej zakończeniu", "category": "Gospodarka", "scraped_at": "2025-12-19T01:14:27.493251Z", "text": "Rosja zapłaci wysoką cenę za wojnę z Ukrainą. Nawet po jej zakończeniu\nRosja zmaga się z narastającym ciężarem finansowym inwazji na Ukrainę. Nawet jeśli działania wojenne zakończyłyby się w najbliższym czasie, skutki ekonomiczne konfliktu będą odczuwalne przez lata. Kreml, próbując wypełnić rosnącą lukę w budżecie wojskowym, coraz bardziej uzależnia się od kosztownych pożyczek.\nPodczas ostatniej w tym roku aukcji obligacji rządowych Rosja wyemitowała papiery dłużne o wartości 108,9 mld rubli, co odpowiada 1,36 mld dol. Jak wynika z danych, które przytacza agencja Bloomberga, zadłużenie skumulowane w 2025 r. osiągnie rekordowe 7,9 bln rubli, znacznie przewyższając poziom z czasów pandemii COVID-19 w 2020 r.\nDalsza część artykułu pod materiałem wideo:\nWtedy główna stopa procentowa banku centralnego wynosiła 4,25 proc., podczas gdy rok temu sięgnęła historycznego maksimum 21 proc. Mimo że Bank Rosji od czerwca obniżył stopy do 16,5 proc., koszty pożyczek wciąż są wysokie zarówno dla państwa, jak i dla obywateli oraz firm.\nWojskowe wydatki biją rekordy\nRosja zmuszona była zwiększyć sprzedaż obligacji po znacznym uszczupleniu rezerw finansowych i pogłębiającym się deficycie budżetowym. Wydatki wojskowe wzrosły o 30-60 proc., podczas gdy dochody z eksportu surowców, takich jak ropa naftowa i gaz, wyraźnie spadły. Jak poinformował minister obrony Andriej Biełousow podczas spotkania z prezydentem Władimirem Putinem, wydatki wojskowe w 2023 r. wyniosły 7,3 proc. PKB. Około 11 bln rubli przeznaczono na działania związane z inwazją na Ukrainę, co znacznie przekroczyło pierwotne założenia budżetowe.\nCzytaj także: Amerykański biznes chce normalizacji z Rosją. Putin kusi wspólnymi interesami\nChociaż prognozy na najbliższe trzy lata zakładają stabilizację wydatków na obronność, koszty obsługi długu będą nadal rosły. Obliczenia agencji Bloomberga wskazują, że już teraz wydatki na obsługę zadłużenia przewyższają środki przeznaczone na opiekę zdrowotną i edukację. Od przyszłego roku koszty te mają zająć czwarte miejsce w rosyjskim budżecie, obok wydatków na bezpieczeństwo narodowe.\nCięcia budżetowe na horyzoncie\nEksperci ostrzegają, że jeśli koszty obsługi długu będą rosły szybciej niż zakłada budżet, Rosja stanie przed koniecznością ograniczenia wydatków w innych sektorach. Natalya Milchakova, główna analityczka w Freedom Finance Global, zauważyła, że wydatki socjalne będą musiały pozostać priorytetem, jednak projekty krajowe oraz programy wsparcia gospodarczego mogą zostać poważnie ograniczone.\nCzytaj także: USA i Rosja negocjują \"pokój\". Te \"deale\" są w tle\nZgodnie z rosyjską ustawą budżetową, wydatki na obsługę długu wzrosną o niemal 40 proc. w 2023 r., a w przyszłym roku o kolejne 20 proc.. To oznacza, że Moskwa będzie musiała stawić czoła coraz trudniejszym wyzwaniom finansowym, które mogą wpłynąć na jej zdolność do realizacji innych priorytetów gospodarczych i społecznych.", "content_hash": "e394d5007d027fb5a929d910f3449152cf9b7982bdb93b1f12548dd4909a3b2d", "text_len": 2915}
{"schema_version": 1, "id": "c0fc6d04437b486a00259ebb8bc2567a713f1dcd", "url": "https://businessinsider.com.pl/gospodarka/rynek-mieszkaniowy-sie-kurczy-deweloperzy-redukuja-inwestycje-analiza/yv9yrcj", "title": "Deweloperzy \"zwijają żagle\". Cięcie inwestycji mieszkaniowych [ANALIZA]", "category": "Gospodarka", "scraped_at": "2025-12-19T01:14:23.953261Z", "text": "Deweloperzy \"zwijają żagle\". Cięcie inwestycji mieszkaniowych [ANALIZA]\nNa rynku mieszkaniowym musi być już naprawdę źle, choć klucze do nowych lokali odebrało w listopadzie niemal 20 tys. właścicieli. W listopadzie deweloperzy rozpoczęli jednak najmniej budów od lat. A skoro przeciętny czas realizacji budynków wielorodzinnych wynosi 25 miesięcy, to oznacza, że nastawiają się na ostry spadek popytu w ciągu dwóch lat. W ślad za tym powinny iść ceny. Zresztą już widać ich spadki w największych miastach.\nDane o liczbie oddawanych do użytku mieszkań robią wrażenie, ale jednocześnie nie dają zbyt wiele informacji o obecnej kondycji rynku mieszkaniowego. Zgodnie z nimi można by wnioskować, że jesteśmy w pełnej fazie rozkwitu.\nCzytaj też: Czy to dobry czas na kupowanie mieszkań? Nowe badanie\nW listopadzie oddano do użytku 19 tys. 325 nowych mieszkań i to druga co do wielkości liczba w tym roku po październiku (19,9 tys.) i zarazem jedna z najwyższych w historii. Dla informacji, rekord czasów po PRL padł w listopadzie 2022 r., kiedy oddano nowym właścicielom 25,9 tys. mieszkań, ale ostatnio normą było raczej 15 tys. miesięcznie. No ale jak wspomnieliśmy na wstępie, to wcale nie efekt rozkwitu rynku, bo ten się obecnie zwija. Oddawane obecnie mieszkania zaczynano budować ponad dwa lata temu, kwestia w tym, że deweloperzy teraz ostro ograniczyli front robót.\nWnioski o zwijaniu się rynku wyciągamy na podstawie liczby rozpoczynanych nowych budów. Jeszcze w październiku to wyglądało w miarę pozytywnie, bo uruchomiono wtedy prawie 16 tys. nowych inwestycji, ale w listopadzie liczba zeszła do wyglądającej pechowo 13 tys. 13. To o 20,7 proc. mniej rok do roku i aż 35,9 proc. mniej niż w październiku.\nCzytaj też: Rynek mieszkaniowy w 2026 r. Oto przewidywania ekspertów\nPrzy czym ogólny poziom inwestycji trzymają jeszcze inwestorzy indywidualni, którzy budują dla siebie. Natomiast deweloperzy ewidentnie \"zwijają żagle\".\nW listopadzie rozpoczęli budowę (budowa na sprzedaż i wynajem) zaledwie 7966 mieszkań, czyli o równe aż 50 proc. mniej niż miesiąc wcześniej, a o 30 proc. mniej rok do roku. To zarazem najniższa liczba od kwietnia 2023 r.\nOd początku roku do listopada deweloperzy rozpoczęli budowę 120,9 tys. nowych mieszkań i to o 16,2 proc. mniej rok do roku.\nCeny mieszkań spadają\nWszystko to współgra zresztą z informacjami o spadkach cen. Według informacji portalu Zametr, który zbiera dane ofertowe deweloperów i dane transakcyjne wpisywane przez użytkowników, średnia cen ofertowych na rynku pierwotnym (deweloperzy) w Warszawie, czyli na największym rynku mieszkaniowym w Polsce wynosi obecnie 17 tys. 406 zł za m kw. i jest o 5,7 proc. niższa rok do roku.\nW Krakowie cena spadła do 16,3 tys. zł za m kw., czyli o 2,1 proc. rdr, we Wrocławiu o 0,3 proc. do 14,2 tys. zł, w Poznaniu o 0,5 proc. do 13,3 tys. zł. Z głównych rynków wzrosty są tylko w Gdańsku — o 11,1 proc. rdr do 16,6 tys. zł i w Katowicach — wzrost o 9,7 proc. do 13,1 tys. zł.\nA skoro ceny spadają, a zarazem za dwa lata, gdy już będzie najprawdopodobniej zawarty pokój między Rosją a Ukrainą, ubędzie z rynku znacząca liczba wynajmujących, bo duża część Ukraińców wróci do swojego kraju, to deweloperzy widzą, że budując za dużo, mogą zostać z niesprzedanymi mieszkaniami.\nWedług najnowszych badań w Polsce na stałe zostanie prawdopodobnie 40 proc. Ukraińców. Reszta teraz gdzieś mieszka, wynajmuje, ale wkrótce te mieszkania będą stać puste.", "content_hash": "ab75d3e45d00919881a328062d00256950f1c666c702eb60c8e037f1cb1c6ee2", "text_len": 3438}
{"schema_version": 1, "id": "462a31bfc73807f34c38cb3763dc736f94459f3c", "url": "https://businessinsider.com.pl/gospodarka/taki-byl-rekordowy-przejazd-uberem-w-2025-r/ck7k1tm", "title": "420 km. Taki był rekordowy przejazd Uberem w 2025 r.", "category": "Gospodarka", "scraped_at": "2025-12-19T01:14:19.728003Z", "text": "420 km. Taki był rekordowy przejazd Uberem w 2025 r.\nAplikacja Uber podsumowała kończący się rok. Okazało się na przykład, że najdłuższa trasa w całym regionie przypadła na Polskę. Jeden z klientów wybrał trasę z Warszawy do Ustki.\nW 2025 r. największe natężenie przejazdów przypadało na piątkowe i sobotnie wieczory (około godziny 18–19) — podaje Uber.\nJak czytamy, Polacy — a w szczególności mieszkańcy stolicy — są prawdziwymi \"nocnymi markami\". Odpowiadają bowiem za przeszło 56 proc. wszystkich przejazdów między północą a 6:00 rano w regionie Europy Środkowo-Wschodniej.\nDalsza część artykułu znajduje się pod materiałem wideo\nMieszkańcy regionu Europy Centralnej coraz częściej wybierali przejazdy wyższej klasy — a prym wiodła tu ponownie Warszawa. W kategorii Uber Comfort w stołecznym mieście zrealizowano o 35 proc. kursów więcej niż w Bukareszcie i ponad dwukrotnie więcej niż w Pradze — podają również przedstawiciele platformy.\n\"Polacy intensywnie korzystają z mobilności na żądanie zarówno w dużych, jak i w mniejszych miastach. W 2025 r. rozszerzyliśmy dostępność aplikacji właśnie w tych ostatnich, co spotkało się z dołączeniem tysięcy nowych użytkowników, a co najistotniejsze — ich pozytywnym odbiorem\" — opowiada Iwona Kruk, rzeczniczka prasowa Uber Polska.\nZobacz także: Biedronka wydłuża godziny otwarcia przed świętami. Pracownicy oburzeni\nPrzedstawiciele platformy podają też, że średni czas przyjazdu kierowcy w tym roku wyniósł 7 minut i 26 sekund i był wyższy w porównaniu do 2024 r. o ok 14 sekund.\nOto rekordowe podróże Uberem\nChorwacja okazała się liderem najdłuższych kursów w regionie Europy Środkowo-Wschodniej — czytamy w analizie Ubera. Spośród dziesięciu najdłuższych przejazdów w regionie aż cztery odbyły się na terytorium Chorwacji, łącząc miasta oddalone od siebie o kilkaset kilometrów. Okazuje się, że aplikacja Uber coraz częściej wykorzystywana jest nie tylko w miastach, ale także w czasochłonnych podróżach międzyregionalnych. Polska znalazła się tuż za Chorwacją, z trzema bardzo długimi trasami krajowymi.\nRekordową trasą okazała się podróż z Warszawy do Ustki, która liczyła ok. 420 km. W Chorwacji najdłuższa była podróż Zagrzeb-Split (to ok. 410 km), a w Rumunii — Bukareszt-Braszów (ok. 230 km).\nZobacz także: Michał Sołowow i Samsung. Będą razem budowali elektrownie jądrowe", "content_hash": "edfdf555e6480f60a09ce571c70fb7d31ea21e2773d798ee68661820f309d831", "text_len": 2328}
{"schema_version": 1, "id": "cb9282e439f5a35d50bed2c759bacff5e97a92bc", "url": "https://businessinsider.com.pl/gospodarka/umowa-z-mercosur-z-opoznieniem-oto-nowe-nieoficjalne-informacje/tjvefqn", "title": "Umowa z Mercosur z opóźnieniem? Unijni dyplomaci ujawniają plany", "category": "Gospodarka", "scraped_at": "2025-12-19T01:14:10.315324Z", "text": "Umowa z Mercosur z opóźnieniem? Unijni dyplomaci ujawniają plany\nW tym tygodniu miało dojść do podpisania umowy współpracy z krajami Mercosur w zakresie rolnictwa. Nieoficjalnie wiadomo, że może się to nie udać przed końcem roku. Media wskazują przybliżoną datę.\nMercosur to najważniejsza organizacja gospodarcza i polityczna w Ameryce Południowej, która została założona w 1991 r. w celu promowania wolnego handlu oraz swobodnego przepływu osób i kapitału. W skład tego bloku wchodzą obecnie Argentyna, Brazylia, Paragwaj, Urugwaj oraz nowo przyjęta Boliwia, co czyni go jedną z największych potęg surowcowych i rolniczych na świecie.\nW 2025 r. organizacja budzi szczególne emocje w Europie ze względu na finalizację historycznej umowy o wolnym handlu z Unią Europejską, która ma znieść bariery celne, ale jednocześnie wywołuje liczne protesty rolników obawiających się konkurencji ze strony latynoamerykańskiej żywności. Grupa ta dąży do pełnej integracji gospodarczej na wzór europejski, stanowiąc kluczowy głos państw południowoamerykańskich na arenie międzynarodowej.\nDalsza część artykułu znajduje się poniżej materiału wideo\nUmowa UE z Mercosur z opóźnieniem?\n\"Przewodnicząca Komisji Europejskiej Ursula von der Leyen powiedziała przywódcom UE na szczycie w czwartek, że umowa o partnerstwie z Mercosurem nie zostanie podpisana zgodnie z planem w sobotę, lecz zostanie odłożona do przyszłego miesiąca\" — informuje \"Politico\", powołując się na nieoficjalne doniesienia dwóch dyplomatów UE.\nZ artykułu dowiadujemy się, że szefowa włoskiego rządu Giorgia Meloni poprosiła o odroczenie składania podpisów, aby uspokoić rolników.\nZobacz także: Dlaczego rolnicy boją się umowy z Mercosurem? \"Diabeł tkwi w szczegółach\"\nJednocześnie wiadomo, że kraje popierające umowę z Mercosur, na czele z Niemcami, naciskają na uzyskanie gwarancji ustalenia nowej daty podpisania umowy.\nWedług \"Politico\" jeśli podpisanie umowy zostanie przesunięte na 2026 r., to wyznaczona zostanie połowa stycznia.\nUmowa z Mercosur. Jak komentują to media?\nAgencja AFP także wskazała, powołując się na źródła dyplomatyczne, że planowane na ten tydzień zawarcie porozumienia zostało udaremnione po tym, jak Włochy dołączyły do Francji w żądaniach opóźnienia i dodatkowych zabezpieczeń dla sektora rolnego.\nZobacz także: Za i przeciw umowie z Mercosur. Sześć rzeczy, które dobrze wiedzieć\nReuters wcześniej donosił o silnych naciskach Francji i Włoch, które doprowadziły do odwołania planowanej podróży Ursuli von der Leyen do Brazylii.\nPrzesunięcie terminu wynika przede wszystkim z konieczności dopracowania mechanizmów ochronnych dla europejskich producentów mięsa i zbóż oraz włączenia dodatkowych klauzul dotyczących standardów środowiskowych (np. zakazu stosowania niektórych pestycydów).", "content_hash": "33ad723762f15692b18f1ddeb3f17761d017788d66a3c165624258f1421fb5b8", "text_len": 2765}
{"schema_version": 1, "id": "fec9186dee32f77cde180ca052681f161c47eb5b", "url": "https://businessinsider.com.pl/gospodarka/wiatraki-w-polsce-jest-wazne-rozstrzygniecie-i-trzech-zwyciezcow/mhten29", "title": "Pierwsza aukcja dla morskich farm wiatrowych rozstrzygnięta. Oto trzech zwycięzców", "category": "Gospodarka", "scraped_at": "2025-12-19T01:14:14.982626Z", "text": "Pierwsza aukcja dla morskich farm wiatrowych rozstrzygnięta. Oto trzech zwycięzców\nCztery projekty farm wiatrowych przystąpiły do historycznej, bo pierwszej aukcji tego typu zorganizowanej przez Urząd Regulacji Energetyki. Wiadomo już, że wygrała trójka z nich. Dwie mają silne zaplacze w postaci Skarbu Państwa. Jedna należy m.in. do najbogatszej Polki.\nPrezes Urzędu Regulacji Energetyki (URE) opublikował w czwartek wyniki aukcji na uzyskanie prawa do pokrycia ujemnego salda dla energii elektrycznej wytworzonej w morskiej farmie wiatrowej i wprowadzonej do sieci.\nDalsza część artykułu znajduje się poniżej materiału wideo\nPierwsza taka aukcja. Ważny krok w tranformacji energetycznej\n\"Pierwsza w Polsce aukcja dla morskiej energetyki wiatrowej jest wydarzeniem o istotnej doniosłości na ścieżce transformacji energetycznej naszego kraju. Fakt, że udało się ją skutecznie przeprowadzić, jest dla mnie powodem do satysfakcji\" — podsumowuje prezes URE Renata Mroczek.\nMaksymalna łączna moc zainstalowana elektryczna morskich farm wiatrowych, w odniesieniu do których mogło zostać przyznane prawo do pokrycia ujemnego salda, wynosiła 4 GW. Do tegorocznej aukcji przystąpiło czterech wytwórców, spośród których wyłoniono trzech zwycięzców.\nZobacz także: Morskie wiatraki kosztują Polskę coraz więcej. Eksperci odpowiadają, co dalej\nW wyniku rozstrzygnięcia powstaną morskie farmy wiatrowe o łącznej mocy zainstalowanej elektrycznej 3,435 GW:\n- ORLEN Neptun VIII Sp. z o.o. — Morska Farma Wiatrowa Baltic East, o mocy zainstalowanej elektrycznej 900 MW\n- Elektrownia Wiatrowa Baltica 9 Sp. z o.o. — MFW Baltica 9, o mocy zainstalowanej elektrycznej 975 MW\n- MFW Bałtyk I S.A. — MFW Bałtyk I, o mocy zainstalowanej elektrycznej 1560 MW\nKto stoi za tymi farmami wiatrowymi? W kolejności wskazanej wyżej to: Orlen, PGE Baltica i konsorcjum Polenergii (należy do Dominiki Kulczyk) i Equinora.\nZobacz także: W środę decyzja w sprawie wielkiej inwestycji. \"Liczby są potężne, przekraczają nakłady na elektrownię jądrową\"\nAukcja dla morskich farm wiatrowych. Jakie ceny?\n\"Złożone w tym roku oferty nie przekroczyły maksymalnej łącznej mocy zainstalowanej elektrycznej morskich farm wiatrowych dostępnej dla poszczególnych miejsc przyłączenia. W tegorocznej aukcji zadziałała natomiast reguła \"wymuszenia konkurencji\", zgodnie z którą aukcję wygrywają uczestnicy, których oferty łącznie nie przekroczyły 90 proc. łącznej mocy zainstalowanej elektrycznej morskich farm wiatrowych objętej wszystkimi ofertami\" — czytamy w komunikacie URE.\nUczestnicy aukcji zobowiązali się do wytworzenia i wprowadzenia do sieci po raz pierwszy energii elektrycznej w terminie 7 lat od dnia zamknięcia sesji aukcji. Wraz ze zrealizowaniem tego obowiązku rozpocznie się bieg 25-letniego okresu wsparcia.\nŁączna szacunkowa ilość energii elektrycznej, jaką wytwórcy, którzy wygrali aukcję, planują wytworzyć oraz wprowadzić do sieci w celu uzyskania prawa do pokrycia ujemnego salda, wyniosła ponad 330 TWh.\nCena za energię elektryczną wytworzoną w morskiej farmie wiatrowej i wprowadzoną do sieci, jaką wytwórcy mogli wskazać w ofercie, która będzie podstawą rozliczenia prawa do pokrycia ujemnego salda, nie mogła być wyższa niż cena maksymalna określona w rozporządzeniu Ministra Klimatu i Środowiska z dnia 9 stycznia 2025 r.\nW ramach zwycięskich ofert minimalna zaoferowana cena wyniosła 476,88 zł/MWh, a najwyższa 492,32 zł/MWh.", "content_hash": "164173c57af16490dd40cadb831a793e0d2e1244b386e25874afc36f0fdd7be7", "text_len": 3404}
{"schema_version": 1, "id": "d906d338026df1804c9c0056f7e3ddd97444f38b", "url": "https://businessinsider.com.pl/gospodarka/wynagrodzenia-w-przedsiebiorstwach-za-listopad-srednia-poszla-w-gore/d1q6td6", "title": "Nowe dane o wynagrodzeniach. Średnia poszła w górę", "category": "Gospodarka", "scraped_at": "2025-12-19T01:14:30.620286Z", "text": "Nowe dane o wynagrodzeniach. Średnia poszła w górę\nGUS podał najnowsze wyliczenia średniej płacy w przedsiębiorstwach. To średnia dla wszystkich pracowników, więc obejmuje również prezesów, członków zarządu oraz dyrektorów. Dlatego trudno mówić, żeby było to wynagrodzenie przeciętnego Kowalskiego. Ważny jednak jest trend i to, że płace rosną powyżej inflacji.\nPrzeciętne wynagrodzenia w przedsiębiorstwach zatrudniających minimum 10 pracowników wyniosły w listopadzie 9078,16 zł zł brutto — podał GUS. To o o 213 zł więcej niż miesiąc wcześniej (+2,4 proc. mdm) i o 599,90 zł (+7,1 proc. rdr) więcej niż rok temu w listopadzie.\nJeśli uwzględnić inflację za listopad (2,5 proc. rdr) można mówić o realnym wzroście płac o 4,5 proc. O tyle więcej możemy sobie średnio kupić za nasze nowe pensje niż rok temu.\nPrzy wynagrodzeniu równym średniej (9078,16 zł) pracodawca płaci za nas 10 tys. 937 zł i 37 gr i to jest prawdziwa kwota brutto, którą nazywa się kosztem pracodawcy. Z tego na rękę przy umowie o pracę dostaniemy 6518,53 zł, czyli niecałe 60 proc. wypłaconej przez pracodawcę kwoty. Reszta idzie na PIT i ZUS.\nChoć płaca brutto wzrosła rok do roku o 7,1 proc., to netto otrzymujemy o 6,7 proc. więcej. To wszystko konsekwencja mrożenia kwoty wolnej od podatku, która wraz ze wzrostem płacy stanowi mniejszy jej procent.\nDodatkowo trzeba jeszcze zrobić jedno zastrzeżenie — powyższe dane to średnia obejmująca menadżerów, więc zawyżona w porównaniu z przeciętnym Polakiem. Dużo lepiej płacę przysłowiowego Kowalskiego oddaje mediana, czyli środkowe wynagrodzenie, gdzie połowa osób w gospodarce zarabia więcej, a druga połowa mniej. I tak w czerwcu ta mediana wynosiła 7138,25 zł a średnia wyniosła 8766,10 zł, więc płaca przeciętnego Polaka jest niższa o 19 proc. od przeciętnej płacy w Polsce. Porównując własną pensję do średniej krajowej, trzeba o tym pamiętać.\nWynagrodzenie według branż\nPrzy okazji danych ogólnych GUS podał też, jakie są różnice płac między branżami. I tak największe płace w listopadzie były w górnictwie. Średnio górnik i pracownicy firm górniczych zarabiali w tym miesiącu 18 tys. 991 i 72 gr brutto, czyli o 57,2 proc. niż w październiku oraz o 3,4 proc. więcej niż w listopadzie rok wcześniej. To najprawdopodobniej efekt wypłat przed Barbórką. Z danych GUS nie wynika przy tym, czy te większe pieniądze dostali pracownicy sektora węglowego, czy miedziowego.\nNa drugim miejscu w zarobkach w Polsce byli pracownicy sektora informacji i komunikacji z 14 tys. 429 i 93 gr brutto, co oznacza spadek o 0,3 proc. w porównaniu z październikiem i wzrost o 8,1 proc. w zestawieniu z listopadem 2024 r. W te wyniki mogą wchodzić zarówno dziennikarze, jak i informatycy oraz pracownicy sektora telekomunikacyjnego.\nNa trzecim miejscu są pracownicy sektora energetycznego za zarobkami 13 tys. 656 i 8 gr. z zarobkami o 16,5 proc. wyższym niż w październiku i o 0,4 proc. wyższym rok do roku.\nZatrudnienie w przedsiębiorstwach\nRazem z danymi o wynagrodzeniach w przedsiębiorstwach GUS publikuje też informacje o zatrudnieniu. W listopadzie wyniosło ono 6413,8 mln, co oznacza spadek rok do roku o 0,8 proc. W porównaniu z październikiem był wzrost o 0,1 proc.\nOznacza to, że to, czego się dowiedzieliśmy właśnie o wynagrodzeniach dotyczy tylko wycinka rynku pracy. Według wcześniejszych danych GUS w trzecim kwartale pracowało w Polsce 17 mln 361 tys. osób, a więc średnia płaca 9078,16 zł dotyczy około 37 proc. całego rynku pracy.\nJednocześnie jest jednak odnośnikiem dla całego rynku, bo to przedsiębiorstwa realnie wypracowują PKB i od ich sytuacji finansowej zależy, czy będą w stanie zapłacić zatrudnionym więcej. Na te dane patrzą potem pracownicy budżetówki i mikrofirm, których nie uwzględniono w powyższych danych.", "content_hash": "a1ebfd11d2249d324ae31678fe372783c198a688dfc9297bebc6580274eba77a", "text_len": 3746}
{"schema_version": 1, "id": "497d4d005247ce976b490671ea46c500625731c2", "url": "https://businessinsider.com.pl/gospodarka/wzrost-plac-i-ozywienie-rynku-pracy-santander-komentuje-dane-gus/d3pgh6c", "title": "Na spadek rat będziemy musieli poczekać. Tak to widzi jeden z najwiekszych polskich banków", "category": "Gospodarka", "scraped_at": "2025-12-19T01:14:21.461399Z", "text": "Na spadek rat będziemy musieli poczekać. Tak to widzi jeden z najwiekszych polskich banków\nRada Polityki Pieniężnej wstrzyma się z kolejną decyzją o obniżce stóp procentowych do marca przyszłego roku — ocenili analitycy banku Santander w komentarzu do czwartkowych danych GUS. Podkreślili, że wzrost PKB w IV kw. tego roku wyniesie 3,9 proc. rdr.\n- Analitycy Santander przewidują, że RPP wstrzyma się z obniżką stóp procentowych do marca 2024 r.\n- PKB Polski w IV kw. bieżącego roku prognozowany jest na wzrost o 3,9 proc. rok do roku\n- W listopadzie płace w sektorze przedsiębiorstw wzrosły o 7,1 proc. rdr, a zatrudnienie spadło o 0,8 proc. rok do roku\n- Produkcja przemysłowa w listopadzie spadła o 1,1 proc. rdr, co tłumaczone jest układem kalendarza.\n- Więcej informacji o biznesie znajdziesz na stronie Businessinsider.com.pl\nGUS podał w czwartek, że wzrost płac w sektorze przedsiębiorstw przyspieszył do 7,1 proc. r/r w listopadzie z 6,4 proc. r/r w październiku. \"Mocniejszy od oczekiwań wzrost płac w listopadzie wspiera nasze oczekiwania, że RPP wstrzyma się z kolejną decyzją o obniżce stóp procentowych do marca. Jednocześnie zakładamy, że w nadchodzącym roku wzrost płac będzie ulegał lekkiemu spowolnieniu w kierunku 6 proc. r/r\" — ocenili analitycy Santandera.\nDalsza część tekstu znajduje się pod materiałem video:\nCzytaj też: Co dalej z ratami kredytów. Ważna deklaracja członka RPP\n\"Lekka poprawa popytu na pracę\"\nZgodnie z danymi GUS, zatrudnienie w sektorze przedsiębiorstw spadło w listopadzie o 0,8 proc. rok do roku, a więc w takim samym tempie jak w październiku. W porównaniu miesiąc do miesiąca liczba etatów zwiększyła się o 9,3 tys. \"Listopadowe dane wspierają nasze oczekiwania lekkiej poprawy popytu na pracę — wspieranej m.in. postępującym ożywieniem gospodarczym i rozpoczynającym się cyklem inwestycyjnym — która powinna przełożyć się na wzrost dynamiki zatrudnienia lekko powyżej poziomu 0 proc. r/r przed końcem nadchodzącego roku\" — podali analitycy.\nW listopadzie polska produkcja przemysłowa zmniejszyła się o 1,1 proc. r/r, (3,2 proc. r/r w październiku i 7,6 proc. r/r we wrześniu). Santander zwrócił uwagę, że częściowo za słabszy wynik odpowiedzialny może być układ kalendarza — święto 11 listopada wypadło we wtorek, co było dobrą okazją do wzięcia urlopu 10 listopada, podczas gdy rok wcześniej takiej możliwości nie było.\n\"Wypadek przy pracy\"\n\"Dzisiejsze dane, wraz z gorszymi od oczekiwań danymi dotyczącymi produkcji budowlanej, stanowią pewne ryzyko dla wyników inwestycyjnych i ostatecznie wzrostu PKB w IV kw., ale na ten moment podtrzymujemy naszą prognozę wzrostu PKB o 3,9 proc. r/r\" — dodali.\nGUS przekazał też, że w listopadzie produkcja budowlana wzrosła o 0,1 proc. r/r. \"Zakładamy, że słabszy wynik listopadowy to »wypadek przy pracy«, zwłaszcza, że wziął się z zachowania tylko jednego z podsektorów, związanego głównie z dużymi inwestycjami publicznymi. Zakładamy zatem, że w sektorze sytuacja będzie się poprawiała, czemu powinno sprzyjać rosnące wykorzystanie środków unijnych\" — ocenił Santander.\nRynek mieszkaniowy ma wzrosnąć\nZ danych GUS wynika też, że w listopadzie oddano do użytkowania o 18,8 proc. więcej mieszkań niż przed rokiem, podczas gdy liczba pozwoleń na budowę spadła o 8,9 proc. r/r, a rozpoczętych budów o 20,7 proc. r/r. \"Rynek mieszkaniowy pozostaje w fazie obniżenia aktywności w reakcji na osłabienie popytu i zatrzymaniu wzrostów cen po wykorzystaniu budżetu programu »Kredyt 2 proc. «. Dane wskazują jednak na ożywienie popytu, co naszym zdaniem w perspektywie kilku kwartałów przełoży się na wzrost aktywności rynku mieszkaniowego\" — ocenili analitycy banku.\n\"W listopadzie inflacja PPI wyniosła -2,4 proc. r/r wobec -2,2 proc. r/r w październiku i prognoz spadku do -2,5 proc. r/r. W ujęciu miesięcznym ceny w przemyśle wzrosły o 0,1 proc. m/m i był to pierwszy dodatni wynik od czerwca. (...) Spodziewamy się lekkich wzrostów PPI w kolejnych miesiącach, a pod koniec 2026 możliwy jest powrót powyżej zera. Sytuacja w przemyśle nie będzie zatem generowała presji na wzrost cen detalicznych\" — podsumowali analitycy Santandera.", "content_hash": "31d67654c5a5362b839c1d8ff843af9625c66a033c96d369e181ddcaa29aa0f4", "text_len": 4116}
{"schema_version": 1, "id": "146b4525b8eeb730a5577834cb95510aa131b8ee", "url": "https://businessinsider.com.pl/gospodarka/zaskakujace-dane-o-produkcji-przemyslowej-oto-co-sie-stalo/yxjphgl", "title": "Zaskakujące dane z polskiej gospodarki. Oto co się stało", "category": "Gospodarka", "scraped_at": "2025-12-19T01:14:26.078348Z", "text": "Zaskakujące dane z polskiej gospodarki. Oto co się stało\nPrzez kilka ostatnich miesięcy minister finansów z zadowoleniem zamieszczał na platformie X informacje o nadspodziewanie dobrych wynikach polskiego przemysłu. Po opublikowanych przez GUS danych w czwartek jest chwilowo cisza. Bo i nie ma się czym chwalić.\nWyniki przemysłu to kluczowy element wzrostu gospodarczego w Polsce. To czy odpowiednio dużo wyeksportuje, czy da zatrudnienie wielu Polakom, wypłaci wynagrodzenia, od tego zależy powodzenie innych branż, czy choćby kurs złotego. I w tym kontekście dane za listopad nie dają wiele optymizmu.\nEkonomiści po zaskakująco dobrych informacjach z poprzednich miesięcy, kiedy mylili się in minus przez cztery miesiące z rzędu, tym razem przestrzelili. Prognozowali wzrost o 2,7 proc. rdr, a okazało się, że jest spadek.\nW listopadzie br. produkcja sprzedana przemysłu była o 1,1 proc. niższa niż przed rokiem (kiedy notowano spadek o 1,3 proc.), natomiast w porównaniu z październikiem br. zmniejszyła się o aż 9,3 proc. — podał GUS.\nTo niestety konsekwencja spadku w kluczowej polskiej branży produkcyjnej — przetwórstwie żywności. Produkcja sprzedana spadła tu o aż 8,8 proc. w porównaniu z październikiem, a wzrosła o 2,5 proc. rok do roku. Branża żywnościowa to aż 18,2 proc. produkcji całego polskiego przemysłu.\nW pierwszej piątce branż spadała o 2,4 proc. rdr i 12,4 proc. mdm produkcja wyrobów z gumy i tworzyw sztucznych, a o 2,1 proc. rdr zmalała oraz o 10,1 proc. mdm wzrosła produkcja branży energetycznej. To ostatnie, czyli wzrost miesiąc do miesiąca w energetyce to akurat czynnik naturalny, sezonowy. Po prostu jest zimniej i dzień trwa krócej.\nWzrostowe rok do roku były sektory produkcji samochodów i części do nich (+2,5 proc. rdr, -8,7 proc. mdm), oraz produkcja wyrobów z metali (+1,8 proc. rdr i -9,3 proc. mdm).\nW okresie styczeń–listopad br. produkcja sprzedana przemysłu była o 2,5 proc. wyższa niż w analogicznym okresie 2024 r. (wówczas notowano wzrost o 0,5 proc.).\nPo wyeliminowaniu wpływu czynników o charakterze sezonowym, w listopadzie br. produkcja sprzedana przemysłu ukształtowała się na poziomie o 0,8 proc. wyższym niż w analogicznym miesiącu ub. roku i o 1,6 proc. niższym niż w październiku br. — wyjaśnia GUS.\nKomentarz analityków\n\"Spadki produkcji rozsianie są między działy eksportowe oraz krajowe. Wśród eksporterów spadki notuje część działów, które w przeszłości były lokomotywami wzrostu polskiej gospodarki i eksportu. Są wśród nich producenci komputerów, wyrobów elektronicznych i optycznych, gdzie ujmowane są firmy wytwarzające baterie do samochodów elektrycznych. Głęboki spadek zanotowała produkcja mebli, która silne rosła w czasie pandemii. Są to też działy przemysłu notujące spadki zatrudnienia\" — wskazują analitycy ING Banku Śląskiego.\nSygnalizują zarazem osłabienie w dziale \"produkcja wyrobów z pozostałych mineralnych surowców niemetalicznych\", czyli w zakładach wytwarzających głównie materiały budowlane. \"Spadek tego działu, po miesiącach odbicia, nie jest spójny z pierwszymi sygnałami poprawy budownictwa mieszkaniowego\" — czytamy w komunikacie.\n\"Bardziej optymistyczny jest fakt, że łączna produkcja dóbr inwestycyjnych wykazuje ponadprzeciętne tempo wzrostu tj. 3,7 proc. rdr w listopadzie\" — uważają.\n\"Wciąż jednak kontynuujemy nietypowy cykl PKB w Polsce, z niskim udziałem przemysłu i słabym rynkiem pracy. Zwykle wzrost gospodarki był napędzany przemysłem, którego tempo było istotnie wyższe od PKB. Dane za listopad pokazują, że słabość przemysłu utrzymuje się przez większość 2025 r. Oczekujemy poprawy produkcji przemysłowej w 2026 r., kiedy ruszą inwestycje publiczne (związane z KPO) oraz gospodarka niemiecka. Jednak silna konkurencja z Chin i spadek konkurencyjności wielu działów polskiego i europejskiego przemysłu sugeruje, że trudno liczyć na tak dynamiczny wzrost produkcji, jak w poprzednich cyklach\" — podsumowali analitycy.", "content_hash": "8c1980340bf2f625dbd176df64755ced112c8486a9757b25bf5f56a5d3e1c2c7", "text_len": 3916}
{"schema_version": 1, "id": "6990864f964ef9064db95ad19fe01e25e964c982", "url": "https://businessinsider.com.pl/nieruchomosci/budowa-nowych-mieszkan-deweloperzy-podsumowuja-wyniki-i-mowia-co-bedzie-dalej/075w340", "title": "Deweloperzy komentują dane o rozpoczętych budowach mieszkań. Tego oczekują w 2026 r.", "category": "Nieruchomości", "scraped_at": "2025-12-19T01:15:59.278175Z", "text": "Deweloperzy komentują dane o rozpoczętych budowach mieszkań. Tego oczekują w 2026 r.\n\"Najnowsze dane pokazują wyraźny spadek liczby rozpoczynanych inwestycji mieszkaniowych, po wyjątkowo mocnym październiku\" - przyznają przedstawiciele Polskiego Związku Firm Deweloperskich. Wskazują przyczynę i podają, jakiego trendu oczekują w kolejnych 12 miesiącach.\nW czwartek Główny Urząd Statystyczny (GUS) zaprezentował najnowsze dane na temat rynku nieruchomości. W listopadzie deweloperzy rozpoczęli budowę (budowa na sprzedaż i wynajem) zaledwie 7966 mieszkań, czyli o 50 proc. mniej niż miesiąc wcześniej, a o 30 proc. mniej rok do roku. To najniższa liczba od kwietnia 2023 r.\nDalsza część artykułu znajduje się poniżej materiału wideo\nJak wyniki tłumaczą deweloperzy? \"Najnowsze dane GUS pokazują wyraźny spadek liczby rozpoczynanych inwestycji mieszkaniowych, po wyjątkowo mocnym październiku. To przede wszystkim efekt sezonowych uwarunkowań, a nie sygnał trwałego osłabienia koniunktury\" — czytamy w komentarzu Polskiego Związku Firm Deweloperskich (PZFD).\nWskazuje, że stabilny poziom pozwoleń na budowę oraz wysoka liczba mieszkań oddawanych do użytkowania potwierdzają, że rynek pozostaje w fazie równoważenia podaży i popytu.\n\"Słabsza miesięczna dynamika widoczna była choćby w czerwcu czy w sierpniu tego roku, a w kolejnych miesiącach wynik odbijał do pułapu ponad 11 tys. rozpoczynanych lokali\" — komentuje Patryk Kozierkiewicz, radca prawny w Polskim Związku Firm Deweloperskich.\nZobacz także: Jak mieszkania kupują młodzi Polacy? Sprawdź wyniki najnowszego badania\n\"Ponieważ historycznie, z powodu aury czy okresu świątecznego, grudzień jest jednym z miesięcy, w których obserwuje się najmniej startów nowych inwestycji, zakładamy, że łączna liczba zainicjowanych budów mieszkań w 2025 r. wyniesie w sektorze deweloperskim nie więcej niż 130 tys. lokali — dodaje ekspert PZFD.\nW prognozach na 2026 r. PZFD zakłada, że utrzymana zostanie podobna dynamika wprowadzeń do tej z 2025 r. \"Na rynku będą się bowiem równoważyć pozytywne czynniki popytowe, w tym ostatni cykl obniżek stóp procentowych oraz podażowe w postaci najwyższej oferty dostępnych mieszkań w historii. Pierwsze odpowiedzi co do prawidłowości tej tezy poznamy jednak pod koniec pierwszego kwartału, gdy znane będą wyniki sektora w styczniu i lutym\" — podkreśla Patryk Kozierkiewicz.\nPozwolenia na budowę mieszkań\nJeśli chodzi o pozwolenia na budowę, deweloperzy uzyskali w listopadzie zgodę na budowę 13818 lokali. W przeciwieństwie do danych dotyczących rozpoczynanych inwestycji wynik ten jest zbliżony do miesięcznej średniej dla 2025 r., a więc można mówić o pewnej stabilizacji.\n\"Niemniej, w porównaniu z 2025 r., liczba uzyskanych pozwoleń spadła o prawie 20 proc., co świadczy o mniejszych możliwościach inwestorów, którzy borykali się z wyprzedażą istniejącej oferty i oczekiwali na poprawę sytuacji popytowej\" — wskazuje PZFD.\n\"To właśnie dlatego w 2024 obserwowaliśmy bardzo dobry wynik w zakresie pozwoleń. Był on bowiem częściowo napędzany programem BK2 proc. oraz wiarą w utrzymanie podobnego mechanizmu wsparcia rynkowego. Tegoroczny, niemal 20 proc. spadek jest natomiast rezultatem upadku tych oczekiwań i osłabienia rynkowej koniunktury w 2024 r., co skutkowało spadkiem popytu i w świetle wysokiej podaży mieszkań zahamowało starania inwestorów o nowe pozwolenia\" — podsumowuje Patryk Kozierkiewicz.\nMieszkania oddane do użytkowania\nDeweloperzy w listopadzie oddali do użytkowania ponad 13,6 tys. nowych mieszkań. Łączny wynik do listopada wynosi natomiast 117,7 tys.\n\"Budowa oddawanych dziś mieszkań rozpoczynała się w okresie boomu inwestycyjnego z przełomu końca 2023 r. i początku 2024 r., gdy inwestorzy zwiększali podaż w odpowiedzi na zapotrzebowanie wywołane programem BK2 proc. Stąd zauważalna poprawa danych, która skądinąd — z tych samych powodów, o których mowa wcześniej — będzie utrzymywać się przez cały 2026 r.\" — uważa ekspert PZFD", "content_hash": "0c04ac7ff8470e82cdecff29f5056f9f7f566d1fb09b3b370c3d6b4e7db0c6ef", "text_len": 3940}
{"schema_version": 1, "id": "a7e753b10e2a5f28867ad8928cf67b0c709491a0", "url": "https://businessinsider.com.pl/nieruchomosci/ceny-mieszkan-moga-spadac-mimo-wzrostu-sprzedazy-nadchodzi-nowa-epoka/w4mtrx4", "title": "Sprzedaż mieszkań rośnie, ceny spadają. Nadchodzi nowa epoka dla deweloperów", "category": "Nieruchomości", "scraped_at": "2025-12-19T01:16:04.584749Z", "text": "Sprzedaż mieszkań rośnie, ceny spadają. Nadchodzi nowa epoka dla deweloperów\nTo nie będzie kolejny rozdział znanego cyklu. Rynek nieruchomości w Polsce szykuje się na reset zasad gry, w którym ceny mogą spadać mimo rosnącej sprzedaży, a liderami zostaną nie najwięksi, lecz najlepiej dostosowani. Eksperci mówią wprost: 2026 r. może być najbardziej przełomowy od dekady.\n- Eksperci wskazują, że gospodarka i rynek pracy w 2026 r. mogą osłabić nastroje konsumentów\n- Zmiany regulacyjne, takie jak zastąpienie lex deweloper i koszty nowych wymagań budowlanych, mogą wpłynąć na rynek\n- Prognozy zakładają konsolidację branży oraz wzrost atrakcyjności inwestycji w wynajem mieszkań\n- Więcej informacji o biznesie znajdziesz na Businessinsider.com.pl\nRok 2025 zapamiętamy jako czas gwałtownych zwrotów akcji i rozczarowań wobec prognoz, które jeszcze na początku wydawały się niemal pewne. Dla jednych był to rok straconych nadziei na szybkie ożywienie sprzedaży, dla innych — moment bolesnej konfrontacji z nową rzeczywistością regulacyjną i kosztową. Na tym tle 2026 r. jawi się nie jako kontynuacja, lecz jako początek nowej epoki na rynku nieruchomości. Taką diagnozę stawiają eksperci portalu RynekPierwotny.pl, którzy podczas konferencji podsumowującej mijający rok zaprezentowali dziewięć najbardziej prawdopodobnych perspektyw dla rynku mieszkań oraz kilkanaście scenariuszy \"czarnych łabędzi\".\nCzytaj też: Zielona huta na północy kraju? Instrat pokazuje, jak odmienić polską stal\n— Rok 2025 był zdecydowanie zaskakujący. Największą niespodzianką dla sektora było to, jak jedna ustawa o tzw. jawności cen wywróciła utarte ścieżki marketingu i sprzedaży mieszkań. Zaskoczeniem gospodarczym były nie tylko obniżki stóp procentowych, ale też to, jak relatywnie niewielki miały one wpływ na sprzedaż — podsumowuje Jan Dziekoński, Head of Market Insights w RynekPierwotny.pl.\nGospodarka w kształcie litery K i drogi kredyt\nPierwszym i kluczowym kontekstem dla rynku mieszkań w 2026 r. będzie kondycja gospodarki. Zdaniem ekspertów wzrost PKB i inwestycji — m.in. dzięki środkom z KPO — pójdzie w górę, ale rynek pracy może podążyć w przeciwnym kierunku. Spowolnienie dynamiki płac, wzrost bezrobocia oraz niepewność związana z relokacją miejsc pracy i wpływem sztucznej inteligencji mogą osłabić nastroje konsumentów.\nZobacz także: Podatek za 2025 r. Jak przedsiębiorca może legalnie obniżyć PIT?\nTen \"kształt litery K\" przełoży się bezpośrednio na decyzje zakupowe. Nawet jeśli stopy procentowe będą dalej spadać, kredyt mieszkaniowy wcale nie musi stać się wyraźnie tańszy. Po sześciu obniżkach w 2025 r., które łącznie dały 1,75 p.p., rynek oczekuje dalszych ruchów RPP.\nPrognoza ekspertów RynekPierwotny.pl zakłada, że do końca 2026 r. stopy mogą znaleźć się w przedziale 3,5–4,0 proc., a w scenariuszu antyrecesyjnym nawet 2,5–3,0 proc. — To wciąż dużo na tle lat 2013–2021 — podkreślają analitycy. Dodatkowo oprocentowanie kredytów stałoprocentowych powiązane jest dziś z obligacjami, a nie WIBOR-em, co opóźnia realną poprawę dostępności finansowania. Efekt mogą jeszcze osłabić wyższe obciążenia banków, w tym podatek CIT.\nWojna cenowa, rekordowa oferta i nowy klient\nJednym z najbardziej paradoksalnych zjawisk nadchodzącego roku będzie sytuacja, w której sprzedaż mieszkań rośnie, a ceny nominalnie spadają. W 2026 r. rynek wejdzie z rekordowym poziomem oferty, zwłaszcza w dużych miastach. To efekt masowych wprowadzeń projektów w latach 2024–2025, które będą oddawane właśnie teraz.\nWarto przeczytać: Wyzwania dla spółek od 2026 roku. Eksperci o wdrożeniu plików JPK_CIT\n— Oferta się nie skurczyła. W listopadzie sprzedano mniej więcej tyle mieszkań, ile wprowadzono do sprzedaży — wskazują eksperci. Efekt? Nasilająca się wojna cenowa między deweloperami i coraz większa elastyczność w negocjacjach. Rabaty, promocje i obniżki cen transakcyjnych już dziś są standardem, a w 2026 r. ten trend ma się pogłębiać.\nZmienia się również sam proces zakupu mieszkania. Ustawa o jawności cen sprawiła, że liczba zapytań ofertowych spadła nawet o 60 proc., ale jednocześnie klienci są dziś lepiej wyedukowani i bardziej zdecydowani. Coraz częściej korzystają z narzędzi opartych na AI, a kontakt z deweloperem nawiązują dopiero na końcowym etapie.\n— Najtrudniej będą mieli mali gracze, którzy nie dostosują się do nowych realiów. Zyskają ci, którzy potrafią zaoferować profesjonalną obsługę i realną wartość — podkreśla Jan Dziekoński.\nSpadek cen i powrót inwestorów na rynek najmu\nKombinacja niskiej inflacji, słabszej dynamiki płac i wysokiej podaży ma prowadzić do dalszego, choć stopniowego spadku cen mieszkań. Nie będzie to jednak \"pęknięcie bańki\", lecz powolne schodzenie ze szczytów, zarówno na rynku pierwotnym, jak i wtórnym.\nPrzeczytaj: Sondaże kłamią? Tak rząd Donalda Tuska realizuje umowę koalicyjną\nJednocześnie poprawią się warunki dla inwestorów nastawionych na wynajem. Po latach 2014–2022, które były \"złotą dekadą\" inwestowania w mieszkania, okres 2023–2025 przyniósł spadek opłacalności. Teraz sytuacja zaczyna się wyrównywać.\n— Zyski z najmu przeciętnych mieszkań w 2026 r. zaczną przewyższać te z lokat czy obligacji — wskazują eksperci RynekPierwotny.pl. Szczególnie atrakcyjne mają być rynki o wysokiej rentowności.\nMarek Wielgo, ekspert rynku nieruchomości, zwraca uwagę, że koszty utrzymania mieszkań już się uspokoiły, co będzie sprzyjać stabilizacji rynku najmu. — Polska nie jest gotowa na podatek katastralny. Realny scenariusz to ewentualne opodatkowanie od trzeciego lub czwartego mieszkania, ale każda partia, która spróbuje to wprowadzić, zapłaci za to polityczną cenę — ocenia.\nRegulacyjna burza i \"szokująca\" konsolidacja\nRok 2026 będzie także przełomowy regulacyjnie. Zniknie lex deweloper, zastąpiony przez zintegrowane plany inwestycyjne. Nowe budynki wielorodzinne będą musiały uwzględniać miejsca doraźnego schronienia, co w dużych miastach może podnieść koszty nawet o 300 zł za m kw., czyli ok. 1,5 proc. ceny. Trwa także walka z czasem o uchwalenie planów ogólnych — deadline może zostać przesunięty z czerwca na sierpień.\nChoć pierwsza połowa roku upłynie pod znakiem chaosu, eksperci spodziewają się, że końcówka 2026 r. przyniesie stabilizację, zwłaszcza w dużych aglomeracjach.\nNa tym tle coraz bardziej prawdopodobna staje się \"szokująca\" konsolidacja rynku. Balast niesprzedanych projektów, presja cenowa i problemy sukcesyjne mogą doprowadzić do fuzji i przejęć, które zmienią układ sił w branży.\nWojna, pokój i psychologia rynku\nOstatnim, ale nie mniej istotnym czynnikiem pozostaje geopolityka. Scenariusz zamrożenia konfliktu Ukraina–Rosja miałby umiarkowany wpływ na rynek nieruchomości. Trwały pokój — już nie. Mógłby on przełożyć się na spadek inflacji, poprawę sytuacji na rynku pracy i większy popyt na mieszkania, zwłaszcza na wynajem.\n— Mimo wszystko o wszystkim decyduje optymizm konsumentów. Dziś nie ma bodźców, które gwałtownie przyspieszałyby decyzje zakupowe. Ale jeśli w drugiej połowie roku podaż zacznie maleć, może uruchomić się element psychologiczny — zauważa Marek Wielgo.\nEksperci RynekPierwotny.pl podsumowują jednoznacznie: 2026 r. nie będzie kolejnym etapem znanego cyklu. — To reset zasad. Wygrają ci, którzy najlepiej zrozumieją nowego klienta i nowe realia. Nie największy metraż i nie najwyższa cena zdecydują o sukcesie, lecz elastyczność i profesjonalizm — konkludują.", "content_hash": "af964b073160c1e16c4de7292135391969354116746957b83f7e6d6501234eec", "text_len": 7354}
{"schema_version": 1, "id": "86e1317f9776101b454a8cabce28a5d69ecae601", "url": "https://businessinsider.com.pl/nieruchomosci/colliers-prognozuje-selektywny-wzrost-w-sektorze-nieruchomosci-w-2026-roku/hfxknd4", "title": "Nieruchomości wchodzą w nowy cykl. Co przyniesie 2026 r. dla gospodarki, biur i handlu?", "category": "Nieruchomości", "scraped_at": "2025-12-19T01:16:09.616197Z", "text": "Nieruchomości wchodzą w nowy cykl. Co przyniesie 2026 r. dla gospodarki, biur i handlu?\nKończący się rok potwierdził odporność rynku nieruchomości w Polsce i całym regionie CEE, ale jednocześnie obnażył jego strukturalne napięcia. Raport Colliers \"Highlights & Predictions\" pokazuje, że 2026 r. będzie czasem selektywnego wzrostu, silnej roli inwestycji publicznych i dalszej polaryzacji między nowymi a starszymi aktywami. Przedpremierowo prezentujemy kluczowe wnioski i prognozy dla gospodarki, biur i handlu.\nGospodarka: solidne fundamenty i inwestycyjny impuls z UE\n- Wzrost PKB, inflacja i stopy procentowe\nRok 2025 upłynął pod znakiem stabilizacji makroekonomicznej. PKB Polski wzrósł o 3,5 proc., a inflacja spadła do 2,4 proc., co umożliwiło obniżki stóp procentowych łącznie o 175 pb. To stworzyło bardziej przewidywalne warunki dla inwestorów i kredytobiorców, choć — jak podkreślają eksperci — ostrożność nie zniknęła.\nCzytaj też: W Polsce są prawie 3 mln przedsiębiorców. Skarbówka ujawnia, jak zarabiają\n— Rok 2025 pokazał odporność polskiej gospodarki. Wzrost PKB na poziomie 3,5 proc. przy jednoczesnym ustabilizowaniu inflacji pod koniec roku na poziomie celu banku centralnego to solidny fundament pod dalszy rozwój. Obniżki stóp procentowych o 175 punktów bazowych dały rynkowi potrzebny oddech, choć inwestorzy wciąż zachowują selektywne podejście — mówi Grzegorz Sielewicz, dyrektor Działu Analiz Ekonomicznych i Rynkowych w regionie Europy Środkowo-Wschodniej w Colliers.\n- Inwestycje publiczne i KPO jako motor 2026 r.\nPrognozy na 2026 r. wskazują na utrzymanie wzrostu PKB na poziomie ok. 3,5 proc., ale z inną strukturą niż dotychczas. Konsumpcja pozostanie ważna, choć jej dynamika może osłabnąć wraz z wolniejszym wzrostem płac. Kluczowym impulsem mają być inwestycje — przede wszystkim te finansowane ze środków unijnych.\n— Wchodzimy w 2026 rok z optymizmem, którego głównym źródłem są środki unijne i ożywienie inwestycyjne. Uruchomienie funduszy z KPO oraz polityki spójności będzie silnym katalizatorem dla sektora budowlanego i inwestycyjnego. Spodziewamy się, że to właśnie inwestycje publiczne i strukturalne przejmą pałeczkę lidera wzrostu gospodarczego — podkreśla Grzegorz Sielewicz.\n- Ryzyka zewnętrzne i eksport\nCieniem na prognozach kładą się czynniki zewnętrzne: kondycja Niemiec, możliwe napięcia handlowe i niepewność wokół globalnych łańcuchów dostaw. Eksperci Colliers zwracają jednak uwagę, że silny popyt wewnętrzny działa jak bufor bezpieczeństwa dla polskiej gospodarki.\nZobacz także: Aktualizacja KPEiK i PPEJ już wkrótce. Więcej mocy w atomie i wsparcie państwa dla SMR\nBiura: luka podażowa, ESG i presja na czynsze\n- Rekordowo niska nowa podaż i wycofywanie budynków\nRynek biurowy wchodzi w 2026 r. z historycznie niskim wolumenem nowych projektów. W Warszawie w ciągu ostatnich 5 lat z rynku wycofano ok. 500 tys. m kw. powierzchni, a tylko w 2025 r. ponad 140 tys. m kw., m.in. w projektach Saski Point czy Królewska 14. Powodem są rosnące koszty, presja ESG oraz decyzje o konwersji starszych biurowców — głównie na funkcje mieszkaniowe.\n— Trend wycofywania z rynku starszych i mniej rentownych budynków biurowych w celu ich modernizacji lub zmiany funkcji wyraźnie przybiera na sile. Jednocześnie w 2025 r. rynek biurowy w Polsce odnotował rekordowo niski poziom nowej podaży, wyraźnie poniżej wyników z lat ubiegłych — mówi Katarzyna Tasarek-Skrok, dyrektor Działu Powierzchni Biurowych w Colliers.\n- Hybryda redefiniuje popyt\nModel pracy hybrydowej przestał być eksperymentem i stał się standardem. W Warszawie aż 94 proc. firm pracuje w modelu hybrydowym, a tylko 8 proc. preferuje wyłącznie pracę z biura. To przekłada się na optymalizację i reorganizację powierzchni, ale nie na załamanie popytu.\n— Hybryda nie tylko utrzymuje swoją popularność, ale także przechodzi ewolucję. Firmy coraz częściej odchodzą od jednolitych zasad dla całej organizacji, wprowadzając różne modele pracy dostosowane do specyfiki poszczególnych zespołów — zauważa Dorota Osiecka, partner w Colliers, dyrektor Colliers Define.\n- Czynsze w górę, flex na znaczeniu\nPrognozy na 2026 r. wskazują, że luka podażowa utrzyma się dłużej, szczególnie w centralnych strefach biznesowych. To oznacza presję na wzrost czynszów w nowych, certyfikowanych projektach oraz rosnącą rolę biur flex jako elementu strategii najmu.\n— Ograniczona dostępność nowej powierzchni, przy stabilnym popycie, sprawiają, że w kolejnych kwartałach będzie zauważalna presja na wzrost stawek czynszowych. Właściciele jakościowych aktywów zyskują siłę negocjacyjną, podczas gdy starsze biurowce wymagają modernizacji, pogłębiając polaryzację rynku — mówi Paweł Proński, dyrektor Działu Powierzchni Biurowych w Colliers.\nHandel: parki handlowe i transformacja formatów\n- Parki handlowe w centrum uwagi inwestorów\nRok 2025 należał do parków handlowych — zarówno pod względem nowej podaży, jak i transakcji inwestycyjnych. Najgłośniejszym wydarzeniem była sprzedaż portfela 36 parków handlowych przez Trei Real Estate do Slate Asset Management i Ares Management za ponad 300 mln euro oraz transakcja 10 obiektów BHM sprzedanych czeskiemu funduszowi Reticulum/MyPark za ponad 50 mln euro.\n— Ponadto prowadzone są przebudowy i modernizacje wybranych obiektów handlowych, które zmieniają się z formatów big-box oraz centrów handlowych pierwszej generacji w parki handlowe — wskazuje Anna Radecka-Łysiak, dyrektor Działu Powierzchni Handlowych w Colliers.\n- Rekreacja, usługi i lokalność\nTenant-mix ewoluuje w stronę usług, fitnessu i gastronomii, które zwiększają częstotliwość odwiedzin. Parki handlowe coraz częściej pełnią funkcję lokalnych centrów społecznych, szczególnie w mniejszych miastach, gdzie suburbanizacja sprzyja ich rozwojowi.\n— Wybrani operatorzy i najemcy, dotychczas znani z tradycyjnych centrów handlowych, będą decydować się na debiut w formacie parku handlowego. Będą to nie tylko marki modowe, ale też operatorzy opieki zdrowotnej, fitness czy gastronomii — mówi Marta Cegielnik, dyrektor Działu Powierzchni Handlowych w Colliers.\n- ESG i projekty wielofunkcyjne\nPrognozy na 2026 r. zakładają dalszy rozwój parków handlowych oraz rosnącą atrakcyjność projektów wielofunkcyjnych, łączących handel, usługi, mieszkania i biura. Jednocześnie właściciele starszych obiektów będą musieli mierzyć się z presją regulacyjną i oczekiwaniami ESG.\n— W obliczu transformacji energetycznej i polityki ESG kluczowym czynnikiem budującym przewagę konkurencyjną staje się wdrożenie spójnej strategii dekarbonizacji — podkreśla Anna Radecka-Łysiak.\nWniosek: 2026 r. nie będzie rokiem jednorodnego boomu, lecz czasem selektywnego wzrostu. Gospodarka zyska impuls inwestycyjny z UE, biura wejdą w fazę deficytu nowej podaży, a handel umocni się dzięki parkom handlowym i projektom wielofunkcyjnym. Dla inwestorów i najemców kluczowe okażą się jakość aktywów, lokalizacja i zdolność adaptacji do nowych realiów rynku.", "content_hash": "38118fcff7ddf317e5709de38a37866186e0d8939aa2bfebc6fe73cfc85dd56b", "text_len": 6916}
{"schema_version": 1, "id": "916e749aac06bba2869dae33616216a5f5c7b256", "url": "https://businessinsider.com.pl/nieruchomosci/hiszpania-naklada-gigantyczna-kare-na-airbnb/5lwhwle", "title": "Hiszpania nakłada gigantyczną karę na Airbnb", "category": "Nieruchomości", "scraped_at": "2025-12-19T01:16:10.823577Z", "text": "Hiszpania nakłada gigantyczną karę na Airbnb\nRząd Hiszpanii ukarał Airbnb grzywną w wysokości 64 mln euro. Grzywna została nałożona za reklamowanie nieruchomości bez wymaganych zezwoleń. Władze wskazują, że wiele z tych ofert dotyczyło mieszkań objętych zakazem wynajmu. Decyzja ta jest częścią szerszej akcji hiszpańskich władz.\n- Hiszpania zdecydowała się nałożyć gigantyczną grzywnę na firmę Airbnb\n- Gigant wynajmu nieruchomości ma zapłacić aż 64 mln euro\n- Decyzja rządu Hiszpanii to próba walki z negatywnymi skutkami krótkoterminowego wynajmu, który wpływa na lokalne społeczności i ceny nieruchomości\n- Więcej informacji o biznesie znajdziesz na stronie Businessinsider.com.pl\nHiszpania to jeden z najpopularniejszych kierunków turystycznych na świecie, a rozwój krótkoterminowego wynajmu, jak ten oferowany przez Airbnb, znacząco wpłynął na rynek nieruchomości. Wzrost cen mieszkań sprawia, że wielu mieszkańców nie stać na własne lokum, co prowadzi do napięć społecznych.\nZobacz także: Czy to dobry moment na zakup mieszkania? Najnowsze dane\nHiszpański rząd nałożył na giganta wynajmu nieruchomości grzywnę w wysokości 64 mln euro za reklamowanie nielicencjonowanych apartamentów. Jak zauważa BBC, decyzja hiszpańskiego rządu o nałożeniu kary na Airbnb to sygnał, że władze chcą chronić lokalne społeczności przed negatywnymi skutkami masowej turystyki.\nDalszy ciąg tekstu pod materiałem wideo\nHiszpański minister ds. praw konsumentów, Pablo Bustinduy, w ostrych słowach skomentował sytuację na hiszpańskim rynku nieruchomości.\nHiszpania nakłada gigantyczną karę na Airbnb\n\"Tysiące rodzin żyją na skraju przez sytuację mieszkaniową, podczas gdy nieliczni bogacą się na modelach biznesowych, które wyrzucają ludzi z ich domów” — stwierdził Bustinduy, którego słowa przytacza BBC.\nMinister w poście w mediach społecznościowych stanowczo stwierdził także, że \"żadna firma, niezależnie od jej wielkości i wpływów, nie stoi ponad prawem\".\nZobacz także: Co się dzieje na rynku mieszkaniowym? Najnowsze dane GUS\nJak informuje BBC rząd Hiszpanii wskazał, że aż ponad 65 tys. ogłoszeń na platformie naruszały przepisy. Dotyczyło to zarówno braku wymaganych licencji, jak i niezgodności numerów licencyjnych z oficjalnymi rejestrami. Władze podkreślają, że Airbnb musi usunąć te oferty, a od decyzji o karze nie przysługuje odwołanie.\nDecyzja Hiszpanii wpisuje się w globalny trend ograniczania działalności Airbnb w dużych miastach turystycznych. Jak przypomina BBC, podobne regulacje wprowadzono już w Barcelonie, Nowym Jorku, Berlinie, Paryżu czy San Francisco. Władze tych miast starają się ograniczyć negatywny wpływ krótkoterminowego wynajmu na lokalne społeczności, w tym wzrost cen mieszkań i zakłócenia spokoju mieszkańców.", "content_hash": "a521df13a72055b8e9e0495744c6fdfa20f7701a637609525e4c83c26ba9e2aa", "text_len": 2732}
{"schema_version": 1, "id": "eb418b8efb672eb2722030ecfe5bd8bd301b9485", "url": "https://businessinsider.com.pl/nieruchomosci/koszty-najmu-kontra-zakupu-mieszkania-kiedy-decyzja-sie-oplaca/wc2gllg", "title": "Najem, kredyt, PRS i coliving. Jak dziś naprawdę opłaca się mieszkać w dużych miastach", "category": "Nieruchomości", "scraped_at": "2025-12-19T01:16:16.381903Z", "text": "Najem, kredyt, PRS i coliving. Jak dziś naprawdę opłaca się mieszkać w dużych miastach\nWysokie ceny mieszkań, zmienne stopy procentowe i kilka tysięcy złotych różnicy w miesięcznych kosztach sprawiają, że decyzja \"kupować czy wynajmować\" stała się jedną z najbardziej złożonych finansowo decyzji ostatnich lat. Do tego dochodzą nowe formy mieszkania: najem instytucjonalny i coliving. Sprawdzamy, jak dziś wyglądają realne koszty w sześciu największych miastach i kiedy zakup wciąż ma sens.\n- Rynek mieszkaniowy w Polsce po gwałtownych wzrostach cen w latach 2021-2023 przechodzi w fazę stabilizacji z wyhamowującą dynamiką wzrostów ceny m kw.\n- Porównanie kosztów pokazuje, że w sześciu największych miastach Polski zakup mieszkania generuje wyższe miesięczne koszty niż najem\n- Najem instytucjonalny (PRS) zyskuje na popularności, oferując nowe standardy stabilnych umów, wysokiej jakości i profesjonalnej obsługi\n- Więcej informacji o biznesie znajdziesz na Businessinsider.com.pl\nRynek mieszkań w 2025 r.: stabilizacja cen i powolny powrót kredytów\nPo gwałtownych wzrostach cen w latach 2021–2023 rynek mieszkaniowy wchodzi w fazę wyraźnej stabilizacji. Ceny m kw. pozostają wysokie, ale dynamika wzrostów wyhamowała. Jednocześnie, po serii obniżek stóp proc., poprawia się dostępność kredytów hipotecznych. To ożywia popyt, choć kupujący wciąż podejmują decyzje znacznie ostrożniej niż przed pandemią.\n— Obecny rynek nieruchomości charakteryzuje stabilizacja cenowa, choć w części analizowanych przez nas miast na rynku wtórnym widoczne są tendencje świadczące o korekcie cen w dół — mówi Marcin Jańczuk, ekspert sieci biur nieruchomości Metrohouse.\n— Rynek jest szczelnie wypełniony mieszkaniami na sprzedaż, co powoduje, że zbywcy muszą rywalizować o klienta, który pomimo kolejnych spadków stóp procentowych dość wolno powraca na rynek — dodaje ekspert.\nTo oznacza, że kupujący odzyskali część swojej siły negocjacyjnej, a średni czas sprzedaży mieszkań wydłużył się do ok. 3,5 miesiąca.\nJak porównujemy najem i zakup — realne koszty, nie tylko rata\nW analizie porównano mieszkania o powierzchni ok. 50 m kw. w sześciu miastach: Warszawie, Krakowie, Wrocławiu, Poznaniu, Gdańsku i Łodzi.\nCzytaj też: Odwiedziliśmy parking-widmo. Powstał za niemal 70 mln zł [TYLKO U NAS]\nPo stronie zakupu uwzględniono:\n- ratę kredytu (25 lat, 80 proc. wartości),\n- czynsz administracyjny,\n- media i bieżące utrzymanie.\nWarto przeczytać: Strykery dla Polski? Mamy komentarz MON\nPo stronie najmu:\n- miesięczny czynsz,\n- czynsz administracyjny,\n- media.\nDzięki temu porównywane są pełne miesięczne koszty zamieszkania, a nie tylko sama rata kredytu zestawiona z czynszem ogłoszeniowym.\nTwarde liczby: we wszystkich miastach zakup jest dziś droższy\nZ porównania tabel wynika jednoznacznie, że we wszystkich analizowanych miastach całkowity miesięczny koszt posiadania mieszkania przewyższa koszt najmu.\nZobacz także: Bańka AI pęknie szybciej, niż myślimy? Wystarczy jeden czynnik\nOznacza to, że przy obecnych cenach i typowych warunkach kredytowania wynajem jest dziś tańszą opcją w krótkim i średnim terminie.\nPrzykład Warszawy: różnica prawie 900 zł co miesiąc\nDla Warszawy łączny koszt najmu (czynsz, administracja i media) wynosi niecałe 5 tys. zł miesięcznie, podczas gdy pełen koszt posiadania mieszkania to średnio ok. 5 850 zł miesięcznie.\nTa różnica nie uwzględnia nawet:\n- kosztu wkładu własnego,\n- PCC przy rynku wtórnym,\n- notariusza,\n- prowizji pośrednika,\n- wykończenia lokalu.\nW praktyce oznacza to, że dla wielu gospodarstw domowych wynajem daje dziś wyraźnie niższe miesięczne obciążenie finansowe niż zakup.\nPrzeczytaj: Sejm: Polska 2050 chce rewolucji na rynku najmu krótkoterminowego\nStopy procentowe zmieniają równanie — ale nie od razu\nZmiana relacji między najmem a własnością następuje wraz z obniżkami stóp procentowych. Ich wpływ na raty jest jednak rozciągnięty w czasie.\n— Łączny spadek stóp o 1,75 punktu proc. to ruch o bardzo dużej skali. Przy średnim kredycie ok. 450 tys. zł oznacza to roczne oszczędności blisko 8 tys. zł, czyli ok. 650–660 zł mniej w miesięcznej racie — wylicza Jacek Furga, prezes Centrum AMRON.\nJednocześnie podkreśla, że efekt ten będzie widoczny stopniowo, ponieważ oprocentowanie aktualizuje się zazwyczaj w cyklach trzymiesięcznych. W perspektywie kilkunastu miesięcy relacja między kosztami najmu i zakupu może więc zacząć się ponownie wyrównywać.\nPrzełom 2022 r. i powolne odwracanie trendu\n— Przez wiele lat obsługa kredytu była bardziej opłacalna niż płacenie czynszu. Ta relacja odwróciła się dopiero w 2022 r., kiedy stopy proc. wyraźnie wzrosły — przypomina Jacek Furga, Centrum AMRON.\n— Po ostatnich obniżkach sytuacja ponownie zacznie się zmieniać, choć nie z dnia na dzień — dodaje.\nTo oznacza, że rynek wchodzi dziś w okres przejściowy: najmem rządzi krótkoterminowa przewaga kosztowa, ale zakup może odzyskiwać sens w długim horyzoncie.\nNajem instytucjonalny (PRS) — rosnąca alternatywa\nDynamicznie rozwija się segment najmu instytucjonalnego.\n— Jeszcze w 2015 r. zasoby PRS liczyły zaledwie kilkaset lokali, podczas gdy dziś ich liczba przekracza 28 tys. — mówi Patrick Pospiech, Director, Living Investments, JLL.\n— Mimo że stawki czynszu rosną, najem wciąż jest często korzystniejszy finansowo niż spłata raty kredytu hipotecznego za podobne mieszkanie — dodaje ekspert.\nEkspert JLL prognozuje, że do końca dekady oferta PRS w Polsce może przekroczyć 50 tys. mieszkań. Mimo że dziś to ok. 2 proc. całego rynku najmu, segment ten wyznacza nowe standardy: stabilne umowy, wysoka jakość i profesjonalna obsługa.\nNajem prywatny a instytucjonalny — co wybierają najemcy\n— Najem od właścicieli instytucjonalnych wyróżnia się szerokością oferty, jakością obsługi i gwarancją standardu — mówi Maciej Piotrowicz, szef Urban Partners w Polsce.\n— Najemcy mogą wybierać nie tylko lokalizację i metraż, ale nawet układ, wyposażenie czy wariant kolorystyczny — zapewnia.\nDla wielu osób PRS staje się kompromisem: wyższy standard niż na rynku prywatnym, ale bez konieczności wiązania się z kredytem.\nColiving — elastyczność zamiast własności\nNową formą zamieszkania, coraz wyraźniej widoczną w danych Otodom, jest coliving. To model współdzielonych mieszkań lub pokoi z opłatą \"all inclusive\".\nWedług danych Otodom, coliving przyciąga głównie:\n- młodych specjalistów,\n- osoby pracujące projektowo,\n- cudzoziemców,\n- osoby relokujące się między miastami.\nPlusy:\n- brak wysokich kosztów wejścia,\n- krótkie umowy,\n- pełne umeblowanie,\n- media wliczone w cenę.\nMinusy:\n- wyższa cena w przeliczeniu na m kw.,\n- ograniczona prywatność,\n- model głównie dla singli.\nColiving nie konkuruje więc bezpośrednio z zakupem, ale skutecznie rywalizujee z klasycznym najmem krótkoterminowym.\nKiedy zakup zaczyna mieć przewagę?\nZakup może być racjonalny finansowo, gdy:\n- planowany okres zamieszkania przekracza 8–10 lat,\n- wkład własny wynosi 30 proc. lub więcej,\n- stopy proc. ustabilizują się na niższym poziomie,\n- mieszkanie ma być elementem budowy majątku.\nW krótszym horyzoncie czasowym koszty wejścia i wyższe miesięczne obciążenia działają na niekorzyść zakupu.\nWnioski dla rynku i dla gospodarstw domowych\n- We wszystkich analizowanych miastach najem jest dziś tańszy niż zakup w ujęciu miesięcznym.\n- Najem instytucjonalny systematycznie profesjonalizuje rynek.\n- Coliving odpowiada na potrzeby najbardziej mobilnych najemców.\n- Zakup pozostaje decyzją długoterminową i kapitałową, nie kosztową.\nRynek mieszkaniowy w Polsce wszedł w fazę nowej równowagi. Kredyty tanieją, ale ceny mieszkań pozostają wysokie. Najem — zarówno prywatny, jak i instytucjonalny — wygrywa dziś w miesięcznych kosztach. Zakup nadal ma sens, ale głównie jako strategia długoterminowej stabilizacji i budowania majątku, a nie sposób na szybkie obniżenie kosztów życia.\n* Dla opracowania danych autorka wybrała kilka portali z ofertami najmu (takie jak: OtoDom czy OLX), a także oferty deweloperów i agencji. Dane zebrane w tabelach są uśrednione na podstawie przykładowych ofert dla mieszkań w przedziale 40-59 m kw. powierzchni. Dla kredytu przyjęto 20 proc. wkład własny i okres kredytowania 25 lat przy oprocentowaniu typowym dla kredytów udzielanych w mijającym roku.", "content_hash": "7fd66888ce93f1ad2e97a2b47e28b1b5ec33aa23b7d851f4c8ab2e80ab36379d", "text_len": 8185}
{"schema_version": 1, "id": "d68a5c4b4a42dfb729515b91a01290fbac4993ed", "url": "https://businessinsider.com.pl/nieruchomosci/kto-zaplaci-podatek-katastralny-znane-sa-pierwsze-szczegoly-zalozen-projektu/dk0vsv2", "title": "Kluczowa decyzja do 21 grudnia. Podatek katastralny uderzy w właścicieli mieszkań", "category": "Nieruchomości", "scraped_at": "2025-12-19T01:16:07.156639Z", "text": "Kluczowa decyzja do 21 grudnia. Podatek katastralny uderzy w właścicieli mieszkań\nWiceszefowa klubu Lewicy Anita Kucharska-Dziedzic powiedziała, że do 21 grudnia Lewica prawdopodobnie zaprezentuje projekt wprowadzający tzw. podatek katastralny. Jak podkreśliła, celem tej propozycji jest zwiększenie dostępności mieszkań poprzez zmniejszenie opłacalności spekulacji. Na razie nie ma pełnej jasności, kto będzie płacił podatek katastralny.\n- Lewica pracuje nad projektem ustawy o podatku katastralnym, który miałby wprowadzić regulacje dla całej gospodarki mieszkaniowej\n- Pomysłodawcy tłumaczą, że propozycje zwiększą dostępność mieszkań na rynku\n- Swoją ustawę o podatku \"antyspekulacyjnym\" od trzeciego mieszkania przedstawiła już partia Razem\n- Więcej informacji o biznesie znajdziesz na stronie Businessinsider.com.pl\nWiceszefowa klubu Lewicy rozmowie z PAP została zapytana o zapowiadany przez Lewicę projekt wprowadzenia podatku katastralnego, który miał zostać zaprezentowany jesienią. , Anita Kucharska-Dziedzic wyjaśniła, że prace nad nim wciąż trwają.\nZobacz także: Nowy podatek w Polsce? \"Taki system funkcjonuje w najlepszych krajach europejskich\"\nZaznaczyła przy tym, że propozycja dotyczy nie tylko kwestii podatkowych, ale szerzej – uregulowania całej gospodarki mieszkaniowej.\n\"Kalendarzowa jesień trwa do 21 grudnia, więc myślę, że do tego terminu się wyrobimy i to jest kwestia poprawek legislacyjnych\" – zadeklarowała Kucharska-Dziedzic.\nDalszy ciąg tekstu pod materiałem wideo\nWiceszefowa klubu Lewicy zaznaczyła, że proponowana w projekcie regulacja rynku ma na celu zwiększenie dostępności mieszkań poprzez ograniczenie spekulacji i sprawienie, by inwestycja w nieruchomości była mniej opłacalna.\nKluczowa decyzja do 21 grudnia. Kto będzie płacił podatek katastralny?\n\"Zaczynamy w Polsce borykać się z problemami, które już są doskonale znane na zachodzie Europy, gdzie mieszkańcy masowo protestują, bo nie stać ich na mieszkanie w dużych miastach (...). To jest kwestia dania ludziom szansy i możliwości, szczególnie młodym, by mogli planować swoje życie, zwłaszcza rodzinne, z poczuciem bezpieczeństwa — powiedziała Anita Kucharska-Dziedzic.\nZobacz także: Nowe podatki na mieszkania nie zatrzymają spekulantów. Zapłaci klasa średnia\nWcześniej politycy Lewicy zapowiadali, że przygotowywany projekt zakłada wprowadzenie podatku, który miałby być płacony raz w roku, a jego wysokość zależałaby od wartości posiadanych nieruchomości. Nie wiadomo jednak ile procent miałby wynosić nowy podatek ani od którego z posiadanych mieszkań należałoby go płacić.\nSwoją ustawę o podatku \"antyspekulacyjnym\" od trzeciego mieszkania przedstawiła już partia Razem, dawny koalicjant Nowej Lewicy. Lider Razem Adrian Zandberg przekazał, że podatek dla osób posiadających od trzech do pięciu mieszkań wyniósłby 1 proc. wartości nieruchomości, od sześciu do ośmiu – 2 proc., a od dziewiątej i kolejnych nieruchomości – 3 proc. wartości.", "content_hash": "d788aedcee02025f1edba2afd52388216207c2655b5bbc857b63a62392041bd5", "text_len": 2939}
{"schema_version": 1, "id": "40f7ddcd5cf549148ea945cb7ad086ec0b5e9bea", "url": "https://businessinsider.com.pl/nieruchomosci/mieszkania-z-rynku-wtornego-drogie-jak-nigdy-co-zatrzyma-wzrost-cen/n06v08s", "title": "Kupujących coraz mniej, ceny mieszkań nie spadają. Zaskakująca sytuacja na rynku", "category": "Nieruchomości", "scraped_at": "2025-12-19T01:16:01.780500Z", "text": "Kupujących coraz mniej, ceny mieszkań nie spadają. Zaskakująca sytuacja na rynku\nMimo spadku liczby aktywnych kupujących, ceny mieszkań z rynku wtórnego pozostają wysokie — wynika z najnowszej analizy Grupy Morizon-Gratka. Obniżki stóp procentowych i taniejące kredyty hipoteczne nie przełożyły się na wyraźny wzrost zainteresowania zakupami, a rynek wciąż mierzy się z rozbieżnością między oczekiwaniami sprzedających a możliwościami finansowymi klientów.\nStabilne ceny ofertowe, rosnące w ujęciu rocznym\nWedług analizy Grupy Morizon-Gratka, w listopadzie br. średnie ceny ofertowe mieszkań z rynku wtórnego w większości polskich miast pozostały praktycznie bez zmian względem października, wahania nie przekraczały 1 proc. w górę lub w dół.\nDalsza część tekstu pod materiałem wideo\nW porównaniu rok do roku większość miast odnotowała jednak wzrosty cen. W Krakowie ceny wzrosły o 0,7 proc., w Bydgoszczy nawet o 5,5 proc. Wyjątkiem były Warszawa i Łódź, gdzie średnie stawki spadły nieznacznie — odpowiednio o 0,4 i 0,7 proc.\nCzytaj też: Ile pieniędzy \"zabiera ci\" państwo? Sprawdziliśmy, kto ma najgorzej [DANE]\n— Mimo spadku liczby poszukujących, ceny ofertowe pozostają wysokie. Wynika to z faktu, że coraz większa liczba mieszkań na rynku pochodzi z segmentu nowszych nieruchomości, których właściciele oczekują nie tylko zwrotu poniesionych kosztów, ale również zysku — tłumaczy Marcin Drogomirecki, ekspert rynku nieruchomości Grupy Morizon-Gratka.\nSpadający popyt kontra stabilne ceny\nListopad tradycyjnie oznacza spowolnienie na rynku mieszkań, ale tegoroczna skala spadku aktywności kupujących jest znacząca. W porównaniu z wrześniem br., kiedy rynek odnotował wyraźne ożywienie, liczba osób poszukujących mieszkań była o ponad 20 proc. mniejsza. To dowód, że nawet korzystniejsze warunki kredytowe nie przyciągają nowych klientów w oczekiwanej liczbie.\nEkspert zwraca uwagę, że wysoki poziom cen oraz niewielka reakcja popytu na obniżki stóp procentowych wynikają również z rosnącej podaży mieszkań gotowych do odbioru oraz tych w trakcie budowy. - Kupujący mają dziś większy wybór, co wydłuża czas sprzedaży nieruchomości i sprawia, że ostateczne ceny transakcyjne często odbiegają od pierwotnych oczekiwań sprzedających — podkreśla.\nMiasta na plusie i minusie: gdzie ceny rosną, a gdzie spadają\nW ujęciu rocznym największe wzrosty cen wśród analizowanych 12 miast odnotowano w Bydgoszczy (plus 5,5 proc.), Szczecinie (plus 4,8 proc.) i Gdańsku (plus 3,9 proc.). Minimalne zmiany miały miejsce w Krakowie (plus 0,7 proc.) i Poznaniu (plus 1,2 proc.). Warszawa i Łódź odnotowały lekki spadek cen, co może być wynikiem większej podaży mieszkań używanych w tych aglomeracjach.\nZobacz także: Obniż podatek za 2025 rok. Te działania musisz podjąć jeszcze w grudniu\nWarto zauważyć, że zmiany te nie są jednorodne w obrębie miast — w centralnych dzielnicach większych miast, jak Warszawa czy Kraków, ceny mieszkań premium wciąż rosną, podczas gdy segment mieszkań mniejszych, starszych i mniej atrakcyjnie położonych może notować spadki.\nRynek inwestycyjny a zachowania właścicieli\nCzęść mieszkań pojawiających się obecnie na rynku to nieruchomości zakupione w ostatnich latach z myślą o inwestycji — zarówno pod wynajem, jak i w oczekiwaniu na wzrost wartości. Jednak wyhamowanie wzrostu cen najmu i trudności w znalezieniu najemców powodują, że niektórzy inwestorzy decydują się na sprzedaż, często oczekując cen wyższych niż rynkowa średnia.\n— Właściciele inwestycyjni, którzy kupowali mieszkania na fali popytu inwestycyjnego, liczą na zysk i nie chcą sprzedawać po cenach niższych, niż pierwotnie zakładali. To jeden z głównych powodów, dla których ceny ofertowe pozostają wysokie, mimo spadku aktywności kupujących — zauważa Marcin Drogomirecki.\nPrognozy na koniec roku i początek nowego\nEksperci Grupy Morizon-Gratka przewidują, że końcówka tego roku ani początek kolejnego nie przyniosą istotnych zmian na rynku mieszkaniowym. Transakcje, które muszą zostać finalizowane ze względu na przepisy podatkowe, będą realizowane do końca grudnia, ale nie widać sygnałów wyraźnego ożywienia popytu.\nDzięki stabilizacji popytu i zwiększonej podaży mieszkań czas sprzedaży nieruchomości wydłuża się. To oznacza, że ceny transakcyjne mogą być niższe od pierwotnych oczekiwań sprzedających, co w dłuższym horyzoncie może delikatnie uspokoić rynek.\n— Obniżki stóp procentowych i korzystniejsze warunki kredytów hipotecznych nie powodują obecnie napływu nowych klientów. Ci, którzy decydują się na zakup, mają szeroki wybór mieszkań używanych oraz nowych, zarówno gotowych do odbioru, jak i w budowie. To stabilizuje ceny, ale też wydłuża proces sprzedaży — czytamy w podsumowaniu analizy.", "content_hash": "0dd31ae6aadae2eeb1aed8565e438e2f7c99ded61c268e7d5d4b53ba987f3e36", "text_len": 4689}
{"schema_version": 1, "id": "ba1327f09cea93d30f58b63ca47a10fc143c103d", "url": "https://businessinsider.com.pl/nieruchomosci/najem-instytucjonalny-bije-rekordy-inwestorzy-stawiaja-na-duze-miasta/345z3gd", "title": "PRS przekracza 25 tys. mieszkań. Rynek najmu instytucjonalnego rośnie w siłę", "category": "Nieruchomości", "scraped_at": "2025-12-19T01:16:03.042110Z", "text": "PRS przekracza 25 tys. mieszkań. Rynek najmu instytucjonalnego rośnie w siłę\nRynek najmu instytucjonalnego w Polsce wszedł na nowy poziom — zasób mieszkań PRS przekroczył właśnie 25 tys. lokali. Choć to wciąż margines wobec prywatnego najmu, tempo wzrostu i zainteresowanie inwestorów pokazują, że sektor zaczyna odgrywać coraz większą rolę w największych miastach. Najnowszy raport Savills i Crido odsłania zarówno potencjał, jak i bariery dalszego rozwoju.\nPRS w Polsce przekracza symboliczny próg. Co mówią dane Savills i Crido\nNajem instytucjonalny (PRS) pozostaje jednym z najszybciej rozwijających się segmentów polskiego rynku mieszkaniowego. Jak wynika z czwartej edycji raportu \"Rynek PRS w Polsce. Aspekty komercyjne, prawne i podatkowe\", przygotowanego przez Savills i Crido, od stycznia do końca października 2025 r. zasób mieszkań PRS zwiększył się o ponad 4,8 tys. lokali i osiągnął ok. 25,1 tys. jednostek. To oznacza wzrost o 24 proc. w ciągu zaledwie dziesięciu miesięcy.\nCzytaj też: Orlen znów donosi na Daniela Obajtka. W tle list do Jarosława Kaczyńskiego\nEksperci podkreślają, że przekroczenie granicy 25 tys. mieszkań ma znaczenie nie tylko symboliczne. — Skala sektora wciąż jest niewielka, ale tempo przyrostu pokazuje, że PRS wszedł w fazę bardziej dojrzałego wzrostu — komentują autorzy raportu. Według szacunków, do końca 2027 r. całkowita podaż — uwzględniając projekty w budowie i planowane z określoną datą realizacji — może przekroczyć 36 tys. lokali.\nZobacz także: Koniunktura konsumencka w grudniu. Nowe dane wskazują na mniej pesymizmu\nNajem instytucjonalny a rynek prywatny. Wciąż nisza, ale z potencjałem\nPodczas panelu eksperckiego towarzyszącego premierze raportu wielokrotnie podkreślano, że mimo dynamicznego rozwoju PRS pozostaje na bardzo wczesnym etapie w porównaniu z rynkiem najmu prywatnego. Dane Ministerstwa Finansów pokazują, że w 2024 r. ponad 1,07 mln podatników deklarowało przychody z najmu prywatnego, co obrazuje skalę i rozproszenie tego segmentu.\nPRS stanowi dziś zaledwie ok. 2 proc. całego rynku najmu w Polsce, choć od 2018 r. jego zasób urósł niemal dziesięciokrotnie.\n— Ta dysproporcja pokazuje, jak duża jest przestrzeń do dalszego wzrostu, ale też jak poważne bariery strukturalne wciąż ograniczają ekspansję sektora — zauważali uczestnicy dyskusji. Wśród głównych problemów wymieniano brak dużych, gotowych portfeli mieszkań oraz trudności z pozyskiwaniem gruntów.\nWarto przeczytać: Wiceminister do spraw europejskich przed szczytem UE. \"Nie zawahamy się użyć weta\"\nPopyt na najem rośnie. Zmiana stylu życia sprzyja PRS\nEksperci Savills zwracają uwagę, że rozwój PRS nie jest wyłącznie efektem ograniczonej dostępności kredytów hipotecznych. Coraz większą rolę odgrywają zmiany demograficzne i społeczne — rosnąca mobilność zawodowa, migracja do dużych miast oraz zmiana modelu życia i pracy.\n— Polska wchodzi w etap, w którym najem instytucjonalny staje się realną i racjonalną alternatywą wobec zakupu mieszkania, szczególnie w największych aglomeracjach — mówi Jacek Kałużny, Head of Operational Capital Markets w Savills. Jak podkreśla, profesjonalizacja usług, transparentne umowy i przewidywalność kosztów przyciągają nie tylko najemców, ale także kapitał instytucjonalny.\nPrzeczytaj: Koszty najmu kontra zakupu mieszkania. Kiedy decyzja się opłaca?\nWspółczesny najemca coraz częściej traktuje wynajem jako świadomy wybór, a nie rozwiązanie tymczasowe. Standard budynku, jakość obsługi, dostęp do infrastruktury i jasne zasady najmu stają się kluczowymi kryteriami decyzji.\nWarszawa, Kraków i Trójmiasto liderami rynku PRS\nNajwiększa aktywność inwestorów koncentruje się w siedmiu największych metropoliach. W okresie od stycznia do października 2025 r. najwięcej nowych lokali oddano w Krakowie (1 742), Warszawie (1 484), Poznaniu (416) oraz Wrocławiu (369). Trójmiasto, dzięki trzem nowym projektom, podwoiło swój zasób mieszkań PRS. Jedynym dużym rynkiem bez zmian pozostaje Łódź.\n— To dostępność gruntów, skala urbanizacji oraz silne przepływy migracyjne sprawiają, że największe miasta pozostaną kluczowe dla rozwoju sektora — podkreśla Wioleta Wojtczak, Head of Research w Savills. Jak dodaje, średnia wielkość projektu PRS w Polsce to obecnie ok. 200 mieszkań, a nowe inwestycje relatywnie szybko znajdują najemców.\nEksperci zwracają uwagę, że ekspansja PRS poza centra dużych miast jest ograniczona. Koszty budowy w centrum i na obrzeżach są zbliżone, a kluczowym czynnikiem dla popytu pozostaje dostęp do transportu publicznego.\nCzynsze w PRS stabilne mimo zmiennych warunków rynkowych\nAnaliza Savills pokazuje, że czynsze w projektach PRS pozostają relatywnie odporne na wahania koniunktury. W pierwszych dziewięciu miesiącach 2025 r. w Gdańsku wzrosły o 3 proc., a w Warszawie, Wrocławiu, Łodzi i Poznaniu o ok. 1,5 proc. Spadki — przekraczające 6 proc. — odnotowano w Katowicach, natomiast w Krakowie stawki utrzymały się na poziomach z końca 2024 r.\nW praktyce czynsze są silnie uzależnione od standardu i lokalizacji. Kawalerki w projektach PRS kosztują zazwyczaj od 2,5 do 3 tys. zł miesięcznie, a mieszkania jednopokojowe od 2 tys. do ponad 4 tys. zł, szczególnie w inwestycjach premium w centralnych lokalizacjach.\n— Stabilność czynszów wynika z jakości produktu i przewidywalności procesu najmu. To elementy, za które najemcy są gotowi zapłacić — wskazuje Wioleta Wojtczak.\nLiderzy rynku PRS i koncentracja kapitału\nLiderem rynku pozostaje Resi4Rent z portfelem ok. 6,2 tys. mieszkań. Kolejne miejsca zajmują Vantage Rent (3 287 lokali) oraz LifeSpot, zarządzany przez Ares i Griffin Capital Partners, z zasobem 2 450 mieszkań. Trzej najwięksi gracze kontrolują łącznie 48 proc. całego rynku PRS w Polsce. Istotnym uczestnikiem pozostaje także państwowy Fundusz Mieszkań na Wynajem, dysponujący niespełna 2,5 tys. lokali.\nInwestycje w sektor living. Duży potencjał, niska płynność\nChoć sektor living — obejmujący PRS i PBSA — nadal charakteryzuje się niską płynnością, zainteresowanie inwestorów rośnie. W trzech pierwszych kwartałach 2025 r. wartość transakcji inwestycyjnych wyniosła 86,5 mln euro, głównie w formule forward. Zdaniem autorów raportu, rosnąca skala projektów i atrakcyjne stopy zwrotu mogą w kolejnych latach zwiększyć aktywność transakcyjną.\nBarierą pozostaje jednak ograniczona liczba gotowych portfeli oraz długi horyzont inwestycyjny, sięgający nawet 10 lat, wynikający z czasochłonnych procedur administracyjnych i wysokich cen gruntów.\nRegulacje prawne i podatkowe. Kluczowe wyzwanie dla PRS\nEksperci Crido zwracają uwagę, że brak dedykowanych regulacji dla sektora PRS oraz niejednolite interpretacje podatkowe generują istotną niepewność inwestycyjną.\n— Każdy projekt wymaga dziś szczegółowej analizy podatkowo-prawnej już na etapie planowania — podkreśla Anna Pleskowicz, partner w Crido. Jak dodaje, konsekwencje podatkowe towarzyszą inwestorom przez cały cykl życia inwestycji, aż do momentu wyjścia z projektu.\nRaport wskazuje także na nowe ryzyka, takie jak próby stosowania wyższych stawek podatku od nieruchomości dla pustostanów czy niejednolite podejście do obiektów typu domy studenckie. Zdaniem ekspertów, jasne i dedykowane regulacje mogłyby istotnie przyspieszyć rozwój rynku najmu instytucjonalnego w Polsce.", "content_hash": "9dc10ec11b9c98dc3ea63cacbac4450054c8bc590ed087328626d31d13af0b56", "text_len": 7238}
{"schema_version": 1, "id": "21b9af8bc137522b37391864d084eea64fac608d", "url": "https://businessinsider.com.pl/nieruchomosci/nowy-rok-przyniesie-zmiany-na-rynku-mieszkan-sprawdz-co-sie-szykuje/5s758c0", "title": "Noworoczne korekty cen mieszkań. Deweloperzy coraz śmielej mówią o podwyżkach", "category": "Nieruchomości", "scraped_at": "2025-12-19T01:16:13.400412Z", "text": "Noworoczne korekty cen mieszkań. Deweloperzy coraz śmielej mówią o podwyżkach\nNowy rok może przynieść pierwsze od dawna wyraźniejsze ruchy w cennikach deweloperów. Choć większość firm wciąż deklaruje stabilizację, rośnie grupa tych, którzy widzą przestrzeń do zmian — zarówno w górę, jak i w dół. Najnowsze dane pokazują, że rynek wchodzi w fazę selektywnych decyzji, gdzie lokalizacja i jakość zaczynają ważyć więcej niż kiedykolwiek wcześniej.\nPozostała część artykułu pod materiałem wideo:\nIndeks Nastroju Deweloperów: stabilizacja traci przewagę\nCzytaj też: Atom w Polsce. Najbogatszy Polak będzie pracował z Samsungiem\nZ najnowszego odczytu Indeksu Nastroju Deweloperów, przygotowywanego przez portal mieszkaniowy Tabelaofert.pl, wynika, że przed nami okres noworocznych korekt cenowych. Co piąta firma deweloperska planuje w najbliższych miesiącach podwyżki cen mieszkań, a ok. połowa badanych jest przekonana, że obecne tempo sprzedaży utrzyma się na zbliżonym poziomie.\nChoć wysoka oferta nowych mieszkań nadal pozostaje faktem, nie wywołuje ona powszechnej presji na obniżki. 68 proc. deweloperów deklaruje chęć utrzymania dotychczasowych cen, jednak jeszcze miesiąc wcześniej odsetek ten wynosił 81 proc. Spadek udziału firm stawiających na stabilizację oznacza jedno: coraz więcej podmiotów zaczyna mówić o kierunkowych zmianach cen — zarówno wzrostach, jak i spadkach.\nEfekt widać w danych. Indeks Zmian Cen Mieszkań, który odzwierciedla sentyment deweloperów wobec cen ofertowych, systematycznie rośnie i osiągnął poziom najwyższy od 12 miesięcy. To sygnał, że rynek przygotowuje się na bardziej zdecydowane ruchy w cennikach.\nZobacz także: Gdzie najłatwiej znaleźć pracę? Lista zawodów 2026 r.\nPodwyżki i obniżki cen mieszkań: rynek coraz bardziej lokalny\nW strukturze odpowiedzi coraz wyraźniej widać polaryzację. Udział firm, które dostrzegają możliwość spadku cen w perspektywie najbliższych sześciu miesięcy, wzrósł z 5,9 proc. do 11 proc. Jednocześnie znacznie szybciej rośnie grupa deweloperów planujących podwyżki — z 13,8 proc. w październiku do 21 proc. w listopadzie.\n— Struktura odpowiedzi deweloperów świadczy o tym, że rynek staje się coraz bardziej zróżnicowany. Są miejsca, gdzie ceny będą rosły, ale są też takie, gdzie możliwe są spadki — mówi Robert Chojnacki, założyciel i wiceprezes portalu Tabelaofert.pl. — Rynek nieruchomości jest lokalny. Nawet w obrębie jednej dzielnicy mogą występować lokalizacje z potencjałem wzrostu cen oraz takie, gdzie presja cenowa będzie działać w dół — dodaje.\nTo właśnie lokalne uwarunkowania, dostępność infrastruktury, konkurencja oraz struktura oferty decydują dziś o strategiach cenowych firm. Jednolity obraz rynku przestaje mieć zastosowanie, a decyzje zakupowe coraz częściej wymagają dokładnej analizy konkretnej inwestycji, a nie tylko miasta czy dzielnicy.\nWarto przeczytać: W Polsce są prawie 3 mln przedsiębiorców. Skarbówka ujawnia, jak zarabiają\nJakość mieszkań i tempo sprzedaży kluczowe dla cen\nZdaniem ekspertów, rynek wszedł w etap, w którym cena przestaje być jedynym argumentem sprzedażowym. Coraz większe znaczenie ma jakość projektu oraz dopasowanie oferty do realnych potrzeb nabywców.\n— Rynek doszedł do etapu, w którym kluczowa stała się jakość produktu. Przemyślany i funkcjonalny układ mieszkań, dobra lokalizacja, solidne materiały oraz spójna koncepcja całej inwestycji coraz częściej decydują o tym, że deweloper może utrzymać tempo sprzedaży — podkreśla Robert Chojnacki.\nObok dominującej grupy firm liczących na stabilizację cen, wyraźnie widoczna jest też część deweloperów zakładających jednoczesny wzrost tempa sprzedaży i cen.\n— To przede wszystkim firmy działające w lokalizacjach o silniejszym popycie. Czują się pewnie ze swoją ofertą i nie postrzegają ceny jako bariery w procesie sprzedaży — komentuje Jacek Matuszko, dyrektor sprzedaży w RedNet24.\nPotwierdzają to dane dotyczące sprzedaży. Indeks Zmiany Tempa Sprzedaży pozostaje na wyraźnie dodatnim poziomie. Po rekordowym skoku w sierpniu nastąpiła naturalna korekta, jednak listopadowy odczyt na poziomie 0,31 wciąż znacząco przewyższa wartości notowane w pierwszej połowie 2024 r. Oznacza to, że deweloperzy nadal spodziewają się poprawy sprzedaży, choć dynamika wzrostu prawdopodobnie będzie słabsza niż latem.\nPrzeczytaj: Polska dzieli się na dwa światy. Metropolie rosną, powiaty pustoszeją\nNowy rok zapowiada się więc jako czas selektywnych decyzji cenowych. Dla kupujących oznacza to konieczność jeszcze uważniejszego śledzenia lokalnych rynków i jakości oferty — bo to one coraz częściej przesądzają o tym, czy cena mieszkania pójdzie w górę, czy w dół.", "content_hash": "4c78dcf0a8e20c9807d49b2e069f7b1ee98d20f0a6d66161a77869c56c84bf91", "text_len": 4623}
{"schema_version": 1, "id": "b0cb5a024857a5de298b087228aff6e0f76862c1", "url": "https://businessinsider.com.pl/nieruchomosci/obnizka-rat-nawet-o-1200-zl-miesiecznie-eksperci-o-refinansowaniu-kredytu/3b5f6t7", "title": "Rata niższa nawet o 30 proc.? Polacy ruszają po refinansowanie hipotek", "category": "Nieruchomości", "scraped_at": "2025-12-19T01:16:12.063477Z", "text": "Rata niższa nawet o 30 proc.? Polacy ruszają po refinansowanie hipotek\nBanki coraz głośniej kuszą hasłem \"przenieś do nas swój kredyt\". Dla tysięcy kredytobiorców z lat 2022–2024 taka propozycja może oznaczać realne, comiesięczne oszczędności. Skala potencjalnych korzyści sprawia, że temat refinansowania wraca na rynek z dużą siłą.\nRefinansowanie kredytu hipotecznego napędza statystyki\nListopadowe dane o rynku kredytów mieszkaniowych robią wrażenie. Liczba osób wnioskujących o hipotekę była wyższa rok do roku aż o 38 proc. Jak zwraca uwagę Andrzej Prajsnar, ekspert portalu RynekPierwotny.pl, część tego wzrostu to jednak efekt refinansowania, a nie nowych zakupów mieszkań. Szacunki mówią, że nawet co piąty nowy kredyt mieszkaniowy wiąże się dziś ze zmianą banku.\nPrzeczytaj więcej: Renegocjacja czy refinansowanie hipoteki? Tak można skorzystać ze spadającego oprocentowania\nNie jest to przypadek. Na rynku pojawiły się oferty refinansowe z okresowo stałym oprocentowaniem poniżej 6 proc. To wyraźny sygnał, że banki próbują \"podbierać\" sobie klientów, oferując lepsze warunki tym, którzy już mają hipotekę. Z perspektywy kredytobiorców pytanie brzmi: czy to się faktycznie opłaca?\nStałe oprocentowanie z lat 2022–2024 pod lupą\nNajwiększy potencjał do refinansowania mają osoby, które zaciągnęły kredyt mieszkaniowy w latach 2022–2024 ze stałym oprocentowaniem. Wyjątkiem są beneficjenci programu Bezpieczny Kredyt 2 proc., którzy wciąż korzystają z preferencyjnych, dotowanych stawek.\nDla pozostałych sytuacja wygląda inaczej. Mediana stałego oprocentowania hipotecznego w grudniu 2025 r. wynosiła 5,83 proc. (przy 20-proc. wkładzie własnym). Trzy lata wcześniej było to ok. 8,1 proc., a rekord padł w październiku 2022 r., gdy przeciętne stawki sięgały 9,32 proc. W praktyce oznacza to, że część kredytobiorców \"zamroziła\" swoje oprocentowanie na bardzo wysokim poziomie, który dziś wyraźnie odstaje od aktualnej oferty banków.\nObniżka oprocentowania nawet o 3 pkt proc. — np. z 8,7 do 5,7 proc. — działa na wyobraźnię. Zwłaszcza że wielu posiadaczy kredytów ze stałą stopą nie odczuło jeszcze spadków stóp procentowych, które pojawiły się na rynku. W przyszłości do refinansowania mogą dołączyć także osoby ze zmiennym oprocentowaniem, o ile banki zaproponują atrakcyjne warunki \"zakotwiczenia\" rat na niskim poziomie.\nNawet 1200 zł miesięcznie w kieszeni\nJak wyglądają konkretne liczby? Eksperci RynekPierwotny.pl analizują przykład rodziny, która w lipcu 2022 r. zaciągnęła 30-letni kredyt na 515 tys. zł ze stałym oprocentowaniem 8,85 proc. Równa rata takiego zobowiązania wynosi dziś 4088 zł, a saldo zadłużenia wciąż przekracza 500 tys. zł.\nCzytaj też: Gdzie najłatwiej znaleźć pracę? Lista zawodów 2026 r.\nRefinansowanie do kredytu z pięcioletnią stałą stopą na poziomie 5,66 proc. oznaczałoby spadek raty do niespełna 2900 zł. Różnica — ok. 1200 zł miesięcznie — pozwala szybko \"odbić\" koszty operacji, takie jak prowizja, ubezpieczenie, wycena nieruchomości czy wpisy hipoteczne. Dodatkowym atutem jest brak prowizji za wcześniejszą spłatę w większości kredytów ze stałym oprocentowaniem.\nCzy ustawią się kolejki po refinansowanie?\nKNF narzuca pewne ograniczenia: refinansowanie kredytu ze stałą stopą musi odbywać się również na stałej stopie i na co najmniej taki sam okres. Mimo to skala potencjalnego zainteresowania jest duża. W okresie najwyższych stóp procentowych, między II kw. 2022 r. a II kw. 2023 r., stałe oprocentowanie wybrało ok. 80 tys. gospodarstw domowych.\nDylemat wielu z nich brzmi dziś: refinansować już teraz czy poczekać na kolejne obniżki stóp NBP? Eksperci podkreślają, że decyzję warto skonsultować z doradcą i dopasować do własnego budżetu. Tym bardziej że kredyt mieszkaniowy można refinansować wielokrotnie.\nNa horyzoncie widać też możliwe zmiany. Po wprowadzeniu jednolitego wzorca umowy kredytu hipotecznego banki mogą zacząć pobierać prowizje za nadpłaty przy stałym oprocentowaniu. To może sprawić, że przyszłe refinansowania staną się mniej opłacalne niż dziś — a to argument, który dla wielu kredytobiorców może przesądzić o decyzji.", "content_hash": "8d4d6bf5782b1d54555ba77c05cfa144bdadac738c17a3f05fa9f21f8c83c02a", "text_len": 4089}
{"schema_version": 1, "id": "fbbd196a6dcb83f827e326a54aee1ca6bbdd299e", "url": "https://businessinsider.com.pl/nieruchomosci/parki-handlowe-i-galerie-w-nowej-rzeczywistosci-e-commerce-dojrzewa/gf9bwpq", "title": "Galerie nie poddają się presji kosztowej. \"To nie kryzys — to ewolucja\"", "category": "Nieruchomości", "scraped_at": "2025-12-19T01:16:14.940941Z", "text": "Galerie nie poddają się presji kosztowej. \"To nie kryzys — to ewolucja\"\nPrzed świętami Polacy tłumnie ruszyli po zakupy — zarówno do galerii, jak i online. Najnowsze dane pokazują jednak, że to nie sezonowa gorączka, lecz trwała zmiana: rynek retail redefiniuje się szybciej niż kiedykolwiek. Parki handlowe rosną rekordowo, galerie walczą o uwagę, a e-commerce wchodzi w etap dojrzałości.\n- Parki handlowe zyskują na popularności dzięki wygodzie, prostej strukturze i bliskiej lokalizacji, szczególnie w mniejszych miejscowościach\n- Galerie handlowe zmieniają strategię, koncentrując się na ofertach gastronomicznych, usługach oraz integracji z e-commerce\n- E-commerce rozwija się w kierunku stabilnych modeli działań, kładąc większy nacisk na automaty paczkowe i integrację kanałów sprzedaży\n- Więcej informacji o biznesie znajdziesz na Businessinsider.com.pl\nPowrót retailu. Stacjonarne zakupy znów w centrum uwagi\nTuż przed świętami wiele galerii i parków handlowych pęka w szwach, choć roczny obraz odwiedzalności nie jest już tak oczywisty. Jedno pozostaje pewne: handel stacjonarny wraca do łask — ale nie w takiej formie, jaką pamiętaliśmy dekadę temu. Dane z tegorocznego raportu IMPACTS 2025 Savills pokazują, że retail globalnie przechodzi \"drugą młodość\". Obiekty, które są w stanie szybko dostosować miks najemców, modele zarządzania i ofertę doświadczeń, zaczynają wygrywać walkę o klienta.\nCzytaj też: Ile prawdy jest w bańce AI? Luka przychodowa zaczyna przerażać\nRynek, po dwóch dekadach testów odporności — od kryzysu finansowego, przez pandemię, po presję inflacyjną — wyciągnął jedną lekcję: wygra ten, kto umie łączyć kanały sprzedaży i tworzyć ofertę zorientowaną na codzienne potrzeby.\nJak tłumaczy w rozmowie z nami Wioleta Wojtczak, Head of Research w Savills Polska, polski rynek retail wpisuje się w globalne trendy, ale zachowuje swoją specyfikę — szczególnie w rosnącej roli parków handlowych. Galerie stawiają dziś na poszerzanie oferty gastronomiczno-usługowej i aktywne zarządzanie, a parki zdobywają rynek dzięki bliskości i wygodzie.\nPolska retailowa mozaika. Sklepy stacjonarne zmieniają rolę\nW Polsce zmiany są wyjątkowo dynamiczne. Jak podkreśla Wioleta Wojtczak z Savills, krajowy rynek wyróżnia się tempem wzrostu sprzedaży detalicznej i rozwojem formatów convenience. Inwestorzy wracają do handlu, widząc rosnący potencjał mniejszych miejscowości i stabilny popyt na lokalne usługi.\nPrzedświąteczne ruchy klientów tylko potwierdzają tę tezę. Konsumenci robią zakupy celowo i szybko, często łącząc wizyty w galeriach z zakupami online. Kanony zakupów zmieniły się nie tylko po pandemii, ale także pod wpływem rosnących kosztów życia i presji na bardziej świadome zarządzanie budżetem.\nZobacz także: Prezes państwowego giganta odwołany. Wiemy, kto go zastąpi\nParki handlowe wygrywają codzienność. Wzrost, jakiego nie było od lat\nTo właśnie parki handlowe stały się największym beneficjentem zmian zakupowych Polaków. Format \"otwarty\", z darmowym parkingiem, prostym układem i dostępem do sklepów bez konieczności przechodzenia przez galerie, idealnie wpisuje się w oczekiwania konsumentów szukających szybkości i wygody.\nElżbieta Majdan, Associate Director Property & Asset Management Retail w Savills Polska, zauważa: — Parki handlowe okazały się najbardziej odporne na kryzysy i najszybciej reagowały na zmieniające się preferencje. Dziś łączą handel codzienny z usługami i rozrywką. W mniejszych miastach obserwujemy ogromny popyt i wysoką dynamikę inwestycji.\nDane JLL tylko to potwierdzają:\n- 72 proc. nowej podaży z ostatnich 5 lat to parki i centra convenience.\n- W latach 2020–2025 oddawano średnio 465 tys. m kw. parków rocznie — poziom porównywalny do rekordowych lat galerii sprzed kilkunastu lat.\n- W miejscowościach poniżej 50 tys. mieszkańców powstało już 200 tys. m kw. nowych parków i centrów convenience w samym 2025 r.\nDo tego dochodzi suburbanizacja dużych miast, szczególnie aglomeracji Warszawy, gdzie poszerzające się granice zabudowy mieszkaniowej napędzają rozwój handlu na obrzeżach.\nGalerie walczą o uwagę. Spadek ruchu nie oznacza końca epoki\nZ danych Proxi.cloud i UCE Research wynika, że w trzech pierwszych kwartałach br. odwiedzalność galerii spadła o:\n- 6,8 proc. rdr w liczbie klientów,\n- 14,2 proc. rdr w liczbie wizyt,\n- 4 proc. rdr w średnim czasie pobytu.\nNajwiększe minusy odnotowano w woj. świętokrzyskim (spadek klientów o 10,4 proc.) i podkarpackim (–8,8 proc.). Najmniejsze — w mazowieckim (–4,6 proc.).\nNie oznacza to jednak załamania rynku. Mateusz Chołuj, współautor raportu z Proxi.cloud, podkreśla: — Konsumenci nie rezygnują z galerii, ale odwiedzają je celowo i rzadziej. To efekt presji kosztowej i lepszego planowania zakupów. Mniejszy ruch nie musi oznaczać niższych obrotów.\nZ kolei Mateusz Nowak z Proxi.cloud dodaje: — Galerie muszą konkurować o uwagę: gastronomią, rozrywką i integracją offline z digitalem. To nie kryzys — to ewolucja.\nNajwiększe problemy mają galerie \"środkowe\" — od 40 do 60 tys. m kw., które ani nie oferują skali topowych obiektów, ani nie zapewniają bliskości jak mniejsze centra. To właśnie ten format wymaga dziś najszybszego repozycjonowania.\nCeny gruntów i zmiana urbanistyki. Dlaczego inwestorzy przenoszą się do mniejszych miast\nRaport JLL \"GRUNTowne spojrzenie\" pokazuje rosnące rozwarstwienie cen gruntów:\n- małe miasta: 400–1000 zł/m kw. GLA,\n- obrzeża dużych miast: 1500–2000 zł/m kw. GLA,\n- centra największych miast: nawet 5000 zł/m kw. GLA.\nNic dziwnego, że deweloperzy kierują się tam, gdzie koszty pozwalają na szybszą rentowność. Grunty w mniejszych miastach są tańsze, a jednocześnie często pozbawione jakiejkolwiek nowoczesnej oferty retail.\nJak komentuje Tomasz Lewandowski, Dyrektor Działu Gruntów i Inwestycji Średniego Formatu w JLL, na mapie Polski są wciąż białe plamy handlowe, szczególnie w miejscowościach poniżej 50 tys. mieszkańców. To tam park handlowy jest często pierwszą nowoczesną ofertą usługową w okolicy.\nDeweloperzy coraz odważniej sięgają też po projekty mixed-use, tworząc nowe przestrzenie handlowo-mieszkaniowe zamiast starych galerii. Przykłady z Warszawy — likwidacja Galerii Bemowo czy projektu Nowa Praga — pokazują, że rynek miejski wchodzi w etap \"drugiego obiegu\", w którym funkcje handlowe ustępują mieszkaniowym.\nE-commerce 2025: koniec rewolucji, początek dojrzałości\nRynek online również zmienia się szybciej, niż sugerowały prognozy. Łukasz Łukasiewicz, Operations Manager w SwipBox Polska, opisuje 2025 r. jako moment \"stabilizacji technologii i rosnącej świadomości klientów\".\nKluczowe trendy to:\n- szybkie dostawy (1–2 dni jako standard),\n- wzrost odbiorów w automatach i punktach,\n- rosnąca rola ekologii,\n- bardziej zaawansowana personalizacja ofert,\n- pełna integracja omnichannel.\nAutomaty paczkowe — jak podkreśla ekspert — stały się \"cichym fundamentem\" zakupów online, szczególnie w mniejszych miastach i na obrzeżach aglomeracji.\nJednocześnie branża mierzy się z wyższymi kosztami operacyjnymi i większą presją regulacyjną, co zmusza firmy do lepszego zarządzania finansami i większej transparentności wobec klientów.\nChińskie platformy napędzają… polski rynek. Wyniki z 22,5 tys. zamówień mówią jasno\nNowy raport \"Kupione 2025\", oparty na 22,5 tys. rzeczywistych transakcji użytkowników aplikacji When U Buy, pokazuje ciekawy paradoks: użytkownicy Temu, Shein czy Aliexpress kupują więcej również na Allegro, Zalando i w polskich sklepach online.\nŚredni wydatek użytkownika w badanej grupie to:\n- 4156 zł rocznie,\n- 27 zakupów,\n- średni koszyk: 153 zł.\nTrend jest jasny: najbardziej aktywni klienci dywersyfikują zakupy, a nie przenoszą się w całości do Chin. To oznacza, że lokalny rynek ma nadal duży potencjał.\n— Chcemy pokazać, jak naprawdę kupują Polacy — nie w deklaracjach, tylko na paragonach — podkreśla Ewa Kraińska, właścicielka When U Buy.\nQuo vadis, retail? Integracja kanałów i elastyczność decydują o przyszłości\nWspólnym mianownikiem dla galerii, parków i e-commerce jest dziś jedno: omnichannel nie jest już strategią, lecz koniecznością.\nTo dlatego:\n- galerie inwestują w digital i lojalności,\n- parki rozwijają ofertę usług i gastronomii,\n- e-commerce buduje sieci automatów i punktów odbioru,\n- a inwestorzy przenoszą kapitał tam, gdzie konsument bywa częściej i chętniej.\nHandel stacjonarny nie zniknie — ale będzie pełnił inną funkcję: bardziej usługową, bardziej doświadczalną i znacznie bardziej zintegrowaną z online.\nRetail wchodzi w etap \"świadomych wyborów\"\nNa tle przedświątecznej gorączki widać wyraźnie, że Polacy szukają wygody, szybkości i sensu każdej wizyty — zarówno w galerii, jak i w e-sklepie. Parki handlowe rosną dzięki codzienności, galerie budują przewagę przez doświadczenia, a e-commerce dojrzewa i stabilizuje modele działania.\nRynek retail nie tyle wraca do dawnej formy, ile przechodzi w zupełnie nowy etap. A jego siłą staje się to, że potrafi jednocześnie być lokalny, cyfrowy i elastyczny.", "content_hash": "93c6b69d4a6f874cdb1da516c1a66a0aacc6f56d8d9f77a9510b733fd15293ae", "text_len": 8923}
{"schema_version": 1, "id": "987c1e55c254f2429092ebecfa14e5a41650ba57", "url": "https://businessinsider.com.pl/nieruchomosci/pierwsze-mieszkanie-oczami-mlodych-to-motywuje-nowe-pokolenie-kupujacych/smvf6ys", "title": "Deweloperzy muszą nadążać za młodymi. Ich decyzje wymuszają zmiany w branży", "category": "Nieruchomości", "scraped_at": "2025-12-19T01:16:00.502743Z", "text": "Deweloperzy muszą nadążać za młodymi. Ich decyzje wymuszają zmiany w branży\nMłodzi Polacy do 35. roku życia stają się kluczową grupą na rynku nieruchomości. Raport firmy Lendi, którego premiera planowana jest na styczeń 2026 r., pokazuje, jak ich potrzeby, oczekiwania i emocje kształtują nowe standardy zakupowe. Już teraz poznajemy pierwsze wnioski z rozdziału poświęconego \"pokoleniu pierwszego mieszkania\".\n- Preferencje zakupowe młodych różnią się w zależności od wieku, od mniejszych mieszkań w miastach dla osób poniżej 25 lat po większe mieszkania lub domy dla osób do 34. roku życia\n- Technologie cyfrowe, takie jak kalkulatory kredytowe, wirtualne spacery i wizualizacje 3D, są dla młodych standardem w wyborze nieruchomości\n- Deweloperzy muszą dostosować oferty do młodych klientów, uwzględniając technologie cyfrowe i przejrzystość informacji\n- Więcej informacji o biznesie znajdziesz na Businessinsider.com.pl\nMłodzi kupujący mieszkania — nowe trendy na rynku nieruchomości\nRynek nieruchomości w Polsce zmienia się dynamicznie. Jeszcze kilka lat temu głównymi klientami deweloperów byli trzydziesto- i czterdziestolatkowie, kupujący większe mieszkania czy domy z myślą o inwestycji. Dziś obraz wygląda inaczej. To młodzi do 35. roku życia stają się siłą napędową rynku. Ich decyzje, potrzeby i emocje wyznaczają nowe standardy zakupowe i wymagają od deweloperów oraz instytucji finansowych całkowicie nowego podejścia.\nRaport Lendi powstał na podstawie badania Morizon–Gratka z lipca 2025 r. Ankieta internetowa objęła ponad 1000 osób planujących zakup mieszkania. Respondenci odpowiadali na pytania dotyczące preferencji zakupowych, źródeł finansowania, poziomu stresu, korzystania z narzędzi online i roli ekspertów finansowych w procesie zakupu.\nCzytaj także: Rynek mieszkaniowy się kurczy. Deweloperzy redukują inwestycje [ANALIZA]\nPreferencje zakupowe młodych: mieszkanie czy dom, rynek pierwotny czy wtórny\nAutorzy raportu wyróżniają dwa kluczowe segmenty młodych kupujących:\n- Osoby poniżej 25 lat — często dopiero zaczynają dorosłe życie, szukają niewielkich mieszkań w dużych miastach, priorytetem jest mobilność i bliskość pracy, uczelni i życia towarzyskiego\n- Osoby w wieku 25–34 lat — mają większą stabilizację zawodową, częściej zakładają rodziny i interesują się większymi mieszkaniami, a czasem także domami poza centrum\nChoć oba segmenty różnią się preferencjami i podejściem do finansowania, łączy je jedno: chęć zakupu własnego mieszkania. Decyzja ta jest dla nich nie tylko kwestią finansową, ale i symbolicznym krokiem w dorosłość.\nCyfrowe narzędzia i fintech w procesie zakupu mieszkania przez młodych\nMłodzi kupujący mają \"cyfrowe DNA\". W świecie, w którym zakupy online są normą, oczekują szybkich, przejrzystych i intuicyjnych procesów także przy zakupie nieruchomości. Kalkulatory kredytowe, wirtualne spacery czy wizualizacje 3D stają się standardem. Brak cyfrowych narzędzi oznacza realne ryzyko utraty zainteresowania tej grupy klientów.\nKrzysztof Kuniewicz z 3D Estate podkreśla: — Młodzi klienci chcą doświadczać nieruchomości cyfrowo — zanim jeszcze wejdą na plac budowy. Wirtualny spacer czy wizualizacja 3D to dla nich nie gadżet, ale standard. Kto nie oferuje takich narzędzi, w praktyce traci szansę na zainteresowanie tej grupy.\nStres i bariery finansowe — co powstrzymuje młodych przed zakupem\nNajmłodsi kupujący dopiero budują zdolność kredytową i często obawiają się odrzucenia wniosku przez bank. Starsi mają większą szansę na kredyt, ale także większe zobowiązania do uwzględnienia przy decyzji o zakupie. Wysoki poziom stresu i niepewność finansowa są częstymi czynnikami odkładającymi decyzję na później. Rolą ekspertów finansowych jest tu nie tylko doradztwo, ale też wsparcie w obniżaniu stresu i budowaniu poczucia bezpieczeństwa.\nWnioski dla deweloperów i ekspertów finansowych — jak dostosować ofertę do pokolenia pierwszego mieszkania\nPierwszy rozdział raportu Lendi jasno pokazuje, że młodzi kupujący są głównym motorem popytu i ich decyzje wymuszają zmiany w branży. Wnioski dla rynku są jednoznaczne:\n- Młodzi kupujący to najważniejsza grupa klientów — ich udział w popycie rośnie\n- Cyfryzacja procesu zakupu mieszkania staje się koniecznością\n- Dwa segmenty młodych wymagają różnego podejścia — najmłodsi są bardziej impulsywni i ograniczeni zdolnością kredytową, starsi stabilniejsi, ale z większymi zobowiązaniami\nA jak te wnioski komentuje sam autor raportu? Tomasz Pilecki z firmy Lendi ocenia: — Młodzi kupujący stają się jedną z najważniejszych grup kształtujących dziś popyt na rynku deweloperskim — tłumaczy.\n— Wyróżnia ich odmienny proces decyzyjny, oparty na analizie, porównywaniu ofert i podejmowaniu decyzji na znacznie wcześniejszym etapie, często jeszcze przed bezpośrednim kontaktem z deweloperem — mówi i dodaje, że jest to efekt powszechnego wykorzystania technologii i narzędzi online, które zmieniają utarte schematy sprzedaży mieszkań.\n— Dla deweloperów oznacza to konieczność nadążania za tymi potrzebami — zarówno w zakresie cyfrowej prezentacji ofert, jak i przejrzystości informacji oraz wsparcia w procesie zakupu — przekonuje Pilecki.\nTo dopiero początek odkrywania rynku przez pryzmat młodych kupujących. W kolejnych tekstach będziemy stopniowo ujawniać kolejne wnioski z raportu Lendi — od finansowania po emocje i bariery zakupowe — tak, aby zarówno branża, jak i młodzi klienci mogli lepiej zrozumieć, co naprawdę napędza decyzje o pierwszym mieszkaniu.", "content_hash": "15a2a7bbeace557d4a65e6cd3da5d78319e8ba68717223e86099ec0269f52766", "text_len": 5451}
{"schema_version": 1, "id": "ee4b95a25930e0ce72eed92c34e95c8be42fb50b", "url": "https://businessinsider.com.pl/nieruchomosci/rosyjski-gigant-idzie-na-dno-wyprzedaje-nieruchomosci-na-moskiewskim-manhattanie/lethh0z", "title": "Wieżowiec na moskiewskim Manhattanie idzie pod młotek. Ma ratować rosyjskiego giganta", "category": "Nieruchomości", "scraped_at": "2025-12-19T01:15:57.944245Z", "text": "Wieżowiec na moskiewskim Manhattanie idzie pod młotek. Ma ratować rosyjskiego giganta\nRosja nakazuje Kolejom Rosyjskim sprzedaż wieżowca o wartości 2,4 mld dol. w celu spłaty długów — ustalił Reuters. Państwowy gigant ma problemy na skutek gwałtownego spowolnienia gospodarki wojennej Rosji.\n- 62-pietrowy wieżowiec mieści się na tzw. moskiewskim Mahattanie\n- Sprzedaż ma pomóc Kolejom Rosyjskim w spłacie długów i uniknięciu podwyżek cen przewozów\n- Państwowa spółka zatrudnia 700 tys. osób\n- Więcej informacji o biznesie znajdziesz na stronie Businessinsider.com.pl\nMoskiewskie City to skupisko wieżowców nad brzegiem rzeki Moskwy, gdzie mieszczą się siedziby głównych rosyjskich firm, a także ministerstwa rządowe. Rosyjskie Koleje planowały przenieść swoją siedzibę główną do wieżowca i pokryć cenę zakupu ze sprzedaży innych nieruchomości biurowych w Moskwie, ale nigdy do tego nie doszło.\nRosyjski gigant idzie na dno. Wyprzedaje nieruchomości\nDalsza część artykułu pod materiałem wideo:\nPaństwowe Koleje Rosyjskie, zatrudniające około 700 tys. osób, odnotowały spadek dochodów na skutek gwałtownego spowolnienia gospodarki wojennej Rosji, a jednocześnie koszty obsługi zadłużenia gwałtownie wzrosły, napędzane najwyższymi stopami procentowymi od dwóch dekad. Gospodarka Rosji ma wzrosnąć o 1 proc. w tym roku, w porównaniu z 4,3 proc. w 2024 r.\nMożliwość sprzedaży wieżowców była omawiana na posiedzeniu rządu w zeszłym tygodniu — ustalił Reuters. Podjęto decyzję, że Koleje Rosyjskie powinny sprzedać wieżowiec, aby spłacić część długu i uniknąć znacznych podwyżek cen przewozów towarowych.\n62-pietrowy wieżowiec na rosyjskim Manhattanie idzie pod młotek\nKoleje Rosyjskie otrzymały polecenie sprzedaży budynku za cenę nie niższą niż cena zakupu z 2024 r., która według rosyjskich gazet \"Kommiersant\", \"Wiedomosti\" i \"RBC\" wyniosła 193,1 mld rubli (2,42 mld dol.).\nNie podjęto jeszcze decyzji w sprawie innych omawianych wcześniej środków, w tym podwyżek cen przewozów towarowych, restrukturyzacji zadłużenia, subwencji państwowych oraz obniżenia lub odroczenia płatności podatków — pisze Reuters.\nAgencja ustaliła, że opcja konwersji części długu banku na akcje jest nadal brana pod uwagę.\nAndriej Kostin, prezes VTB, największego kredytodawcy Rosyjskich Kolei, powiedział agencji Reuters, że wierzyciele odrzucili propozycję zamiany 400 mld rubli długu na akcje.", "content_hash": "0f4dbaab025d9248cbd6d4cf57abf543fc1a2d666b3dc34a3a969f7b601ba574", "text_len": 2371}
{"schema_version": 1, "id": "efa2a63f4b807b8b56d1ba4cc28d81ff3700596f", "url": "https://businessinsider.com.pl/nieruchomosci/rynek-nieruchomosci-i-ksiegi-wieczyste-online-na-co-uwazac/z6e6dz9", "title": "Cyfrowa księga wieczysta to \"pierwsza linia obrony\" dla kupujących mieszkanie. Można jednak wpaść w pułapki", "category": "Nieruchomości", "scraped_at": "2025-12-19T01:16:08.397356Z", "text": "Cyfrowa księga wieczysta to \"pierwsza linia obrony\" dla kupujących mieszkanie. Można jednak wpaść w pułapki\nKsięgi wieczyste online to dziś jedno z najważniejszych narzędzi dla kupujących nieruchomości. Kilka kliknięć wystarczy, by sprawdzić, kto jest właścicielem mieszkania, czy ciąży na nim hipoteka i jakie prawa mogą zaskoczyć nabywcę po podpisaniu umowy. Diabeł — jak zwykle — tkwi jednak w szczegółach, o których wielu Polaków wciąż nie wie.\n- Jawność ksiąg wieczystych bywa mylnie interpretowana jako pełne bezpieczeństwo transakcji\n- Tzw. rękojmia wiary publicznej ksiąg wieczystych zwiększa bezpieczeństwo transakcji, lecz nie zapewnia całkowitej ochrony dla kupujących\n- Istnieją sytuacje, w których sama lektura tego, co znajdziemy w internecie, może nie wystarczyć\n- Więcej informacji o biznesie znajdziesz na Businessinsider.com.pl\nKsięgi wieczyste online: cyfrowy fundament rynku nieruchomości\nRynek nieruchomości w Polsce od lat przechodzi cyfrową rewolucję. Jednym z jej filarów są Elektroniczne Księgi Wieczyste (EKW), prowadzone przez Ministerstwo Sprawiedliwości. Jak przypominają eksperci Gratka.pl, to wciąż ten sam kluczowy rejestr stanu prawnego nieruchomości — różnica polega na formie. Zamiast wizyty w sądzie rejonowym wystarczy dostęp do internetu i numer księgi wieczystej.\nCzytaj też: Gdzie najłatwiej znaleźć pracę? Lista zawodów 2026 r.\nKsięga wieczysta online dokumentuje m.in. dane właściciela, położenie i powierzchnię nieruchomości, a także hipoteki, służebności czy roszczenia osób trzecich. Co istotne, rejestr jest jawny — każdy może go przeglądać, o ile zna numer KW. To rozwiązanie, które znacząco zwiększa transparentność obrotu nieruchomościami.\nPubliczny rejestr, ale nie wszystko jest oczywiste\nJawność ksiąg wieczystych bywa mylnie interpretowana jako pełne bezpieczeństwo transakcji. Tymczasem — jak podkreślają specjaliści rynku — sam fakt istnienia księgi to dopiero początek analizy.\n\"Księga wieczysta to jeden z najważniejszych dokumentów opisujących nieruchomość. Może uchronić nabywcę przed zakupem mieszkania obciążonego np. prawem dożywotniego zamieszkania\" — wskazują eksperci Gratka.pl.\nRejestr opiera się na zasadzie domniemania prawdziwości wpisów. Oznacza to, że to, co ujawnione w księdze, uznaje się za zgodne z rzeczywistym stanem prawnym. Ale — i tu pojawia się kluczowe \"ale\" — istnieją sytuacje, w których sama lektura EKW może nie wystarczyć.\nZobacz także: Nowy rok przyniesie zmiany na rynku mieszkań. Sprawdź, co się szykuje\nCztery działy, które decydują o bezpieczeństwie transakcji\nKażda księga wieczysta ma identyczną strukturę i składa się z czterech działów. Ich układ jest logiczny, ale wymaga uważnej analizy.\nDział I dotyczy nieruchomości i praw z nią związanych. Znajdziemy tu informacje o rodzaju lokalu lub działki, danych geodezyjnych, adresie oraz powierzchni. W części I-Sp pojawiają się prawa przysługujące właścicielowi, np. służebności czy udział w drodze dojazdowej.\nDział II to dane właściciela lub współwłaścicieli. Tu ujawniany jest także sposób nabycia nieruchomości — sprzedaż, darowizna czy spadek. Dla kupującego to kluczowy sygnał, czy sprzedający faktycznie ma prawo rozporządzać lokalem.\nDział III bywa najbardziej problematyczny. To właśnie tu pojawiają się ograniczenia w rozporządzaniu nieruchomością, prawa osobiste i roszczenia — np. prawo dożywocia, najmu czy pierwokupu. Ich zlekceważenie może oznaczać poważne konsekwencje finansowe i prawne.\nDział IV obejmuje hipoteki. Sama hipoteka nie przekreśla zakupu, ale wymaga odpowiedniej procedury i rozliczeń, często z udziałem banku.\nRękojmia wiary publicznej ksiąg wieczystych — tarcza dla kupującego\nJednym z fundamentów systemu ksiąg wieczystych jest rękojmia wiary publicznej. To mechanizm, który — w teorii — daje nabywcy ogromne poczucie bezpieczeństwa.\n— Celem rękojmi jest zapewnienie pewności i stabilności obrotu nieruchomościami, tak aby kupujący mógł polegać na treści księgi wieczystej — tłumaczy Daniel Wojda, doradca ds. nieruchomości i właściciel biura nieruchomosci360.com.\nJak wyjaśnia ekspert, jeśli kupujący działa w dobrej wierze i nabywa nieruchomość od osoby wpisanej w księdze jako właściciel, to co do zasady staje się jej właścicielem — nawet jeśli rzeczywisty stan prawny był inny. Ryzyko błędnych lub nieujawnionych praw spada na osobę, której interes nie został wpisany do KW.\nTo jednak nie jest absolutna ochrona. Rękojmia nie działa m.in. w przypadku ujawnionych w księdze wzmianek o toczących się postępowaniach.\nKsięgi wieczyste online kontra akta księgi: różnica, o której mało kto mówi\nW praktyce wielu kupujących kończy analizę na sprawdzeniu EKW. To błąd, przed którym ostrzegają eksperci.\n— Księgi wieczyste online to system elektroniczny, natomiast akta księgi wieczystej to fizyczne dokumenty znajdujące się w sądzie lub archiwum — podkreśla Daniel Wojda.\nW aktach mogą znajdować się dokumenty, które nie zostały jeszcze ujawnione w elektronicznej księdze, np. wnioski czekające na rozpatrzenie. Dlatego przed zakupem — szczególnie drogiej nieruchomości — warto dotrzeć także do papierowych akt. Dostęp do nich ma osoba z interesem prawnym oraz notariusz.\nWydruk z internetu to za mało. Kiedy potrzebny jest dokument \"z mocą prawną\"\nChoć każdy może wydrukować treść księgi wieczystej z przeglądarki, taki dokument nie ma mocy prawnej. Jak przypominają eksperci Gratka.pl, wydruk w trybie przeglądania nie spełnia wymogów formalnych i nie zastąpi odpisu wydanego przez sąd.\nJeśli dokument jest potrzebny np. do kredytu hipotecznego lub zmiany prawa własności, należy złożyć wniosek przez system EKW i uiścić opłatę. W zamian otrzymujemy plik PDF z cechami dokumentu urzędowego, równoważny papierowemu odpisowi z sądu.\nKoszty są stosunkowo niewielkie — od 20 zł za odpis zwykły do 50 zł za odpis zupełny, który pokazuje również wykreślone wpisy i historię zmian.\nDlaczego sprawdzenie KW to dziś obowiązek, a nie formalność?\nW realiach wysokich cen mieszkań i rosnącej liczby skomplikowanych transakcji księga wieczysta online stała się pierwszą linią obrony kupującego. To narzędzie szybkie, darmowe i dostępne dla każdego — ale tylko pod warunkiem, że wiemy, jak z niego korzystać.\nEksperci rynku są zgodni: analiza KW, uzupełniona o sprawdzenie akt księgi i wsparcie notariusza, to dziś absolutne minimum. Bo na rynku nieruchomości jedna niepozorna wzmianka w dziale III może kosztować znacznie więcej niż kilka godzin poświęconych na dokładną weryfikację.\nMateriał powstał we współpracy z Grupą Gratka-Morizon.", "content_hash": "579cfb7922e19cb2fd6a874c89a28ad3acdf4fc15b159a6cc969c69025784b7d", "text_len": 6502}
{"schema_version": 1, "id": "2d0e4aa9e9f53b105413f9da864705fb52f73028", "url": "https://businessinsider.com.pl/nieruchomosci/warszawa-z-rekordowa-oferta-mieszkan-tak-zmieni-sie-rynek-w-2026-roku/32seme8", "title": "Co z rynkiem mieszkaniowym w 2026 r.? Oto co przewidują eksperci", "category": "Nieruchomości", "scraped_at": "2025-12-19T01:16:05.951300Z", "text": "Co z rynkiem mieszkaniowym w 2026 r.? Oto co przewidują eksperci\nEksperci JLL przewidują, że w 2026 r. sprzedaż mieszkań wzrośnie o kilkanaście procent, a ceny lokali będą rosły w tempie zbliżonym do inflacji. Kluczowym czynnikiem mają być spadające koszty kredytów.\nPrognozy wskazują, że mimo wzrostu popytu, wysokie zasoby mieszkań na rynku ograniczą możliwość znacznych podwyżek cen. Eksperci podkreślają, że deweloperzy w 2026 r. skoncentrują się na sprzedaży istniejącej oferty, aby zachować płynność finansową. Jednocześnie liczba nowych mieszkań wprowadzanych na rynek może wzrosnąć o około 5 proc. w porównaniu z 2025 r., szczególnie w Warszawie, gdzie wraz z rosnącą sprzedażą spodziewane jest zwiększenie oferty.\nDalszy ciąg tekstu znajduje się pod materiałem wideo\n\"Pozytywne zmiany\" po trudnym początku 2025 r.\nAnalizy JLL pokazują, że rynek mieszkaniowy odnotował ożywienie w drugiej połowie 2025 r., co było wynikiem rozpoczętej w maju serii obniżek stóp procentowych. Dzięki temu sprzedaż mieszkań w całym 2025 r. wzrosła o około 10 proc. w porównaniu z 2024 r., kiedy to sprzedano 39 tys. lokali.\nJednak, jak wskazuje raport, sytuacja na mniejszych rynkach regionalnych pozostaje trudna. Tam sprzedaż opiera się głównie na klientach korzystających z kredytów, a mimo spadku stóp procentowych, oprocentowanie kredytów wciąż jest relatywnie wysokie. Lepsze perspektywy mają miejscowości satelitarne dużych miast, które przyciągają nabywców niższymi cenami i atrakcyjną ofertą, choć kosztem dłuższego dojazdu.\nCzytaj też: Co czeka polski rynek nieruchomości w 2026 r.? Eksperci Colliers odpowiadają\nStabilizacja cen i rekordowa podaż mieszkań\nWysoka podaż mieszkań wpłynęła na stabilizację cen. W połowie 2025 r. na sześciu największych rynkach dostępnych było rekordowe 61,7 tys. lokali. Jednak w drugiej połowie roku deweloperzy ograniczyli wprowadzanie nowych ofert, co spowodowało, że na koniec 2025 r. liczba dostępnych mieszkań spadła do około 57 tys., pozostając blisko historycznego maksimum.\nŚrednie ceny mieszkań w 2025 r. ustabilizowały się, a w drugiej połowie roku nawet nieznacznie spadły. W skali całego roku wzrosły o 3–4 proc., przy czym różnice regionalne były znaczące. Przykładowo, w Łodzi ceny spadły o około 2 proc., natomiast w Trójmieście zanotowano wzrost o 5 proc.\nCzytaj też: Lewica uchyla rąbka tajemnicy projektu o podatku katastralnym. Wskazano nawet datę", "content_hash": "b54cca0fa8d3498c004149a4c736d0c851f52dc3bc30dbbd70134c1713f54517", "text_len": 2398}
{"schema_version": 1, "id": "cca6cf88236bbed0d96d5a207bff533b73ea9f58", "url": "https://businessinsider.com.pl/poradnik-finansowy/biedronka-promocje-na-swieta-2025-maslo-karp-i-nie-tylko-lidl-przebil-stawke/t39n5jv", "title": "Świąteczna bitwa na promocje w Biedronce i Lidlu. \"5+5 gratis\"", "category": "Poradnik Finansowy", "scraped_at": "2025-12-19T01:16:51.971318Z", "text": "Świąteczna bitwa na promocje w Biedronce i Lidlu. \"5+5 gratis\"\nBiedronka i Lidl wprowadzają od 15 grudnia nowe promocje. Obie marki stawiają na programy lojalnościowe i aplikacje mobilne, które pozwalają na dodatkowe oszczędności. Oferty dotyczą m.in. masła, karpia, owoców czy słodyczy.\n- Biedronka i Lidl rywalizują o klientów w świątecznym wyścigu promocji\n- Biedronka kusi ofertą \"3+3 gratis\" na wszystkie rodzaje masła\n- Klienci Lidla mogą natomiast skorzystać z rabatu \"5+5\" gratis na cukier\n- To jednak nie wszystko. Oto niektóre przedświąteczne rabaty\n- Więcej informacji o biznesie znajdziesz na stronie Businessinsider.com.pl\nBiedronka i Lidl wyraźnie rywalizują o uwagę klientów w okresie przedświątecznym, oferując szeroki wachlarz promocji zarówno na produkty spożywcze, jak i artykuły codziennego użytku. Obie sieci stawiają na akcje \"gratisowe\" oraz rabaty dla użytkowników aplikacji i programów lojalnościowych. Klienci, którzy planują świąteczne zakupy, powinni jednak pamiętać o limitach na wybrane produkty oraz o tym, że niektóre oferty mają ograniczony czas trwania.\nBiedronka — świąteczne promocje. Karp, masło i akcje \"3+3 gratis\"\nDalsza część artykułu pod materiałem wideo:\nWarto zwrócić uwagę na jednodniową akcję \"3+3 gratis\" na wszystkie rodzaje masła, która odbędzie się 15 grudnia. Klienci mogą kupić sześć kostek masła w cenie trzech, jednak obowiązuje limit jednego zestawu na osobę. W tym samym dniu sieć oferuje również promocję \"1+1 gratis\" na paczkowane wędliny Kraina Wędlin. Oferty dostępne są dla klientów z kartą Moja Biedronka albo aplikacją.\nCo kupić w Biedronce na promocji?\nBiedronka rozpoczyna tydzień od mocnych promocji, które szczególnie zainteresują posiadaczy karty Moja Biedronka lub aplikacji mobilnej. Od poniedziałku, 15 grudnia, w ofercie znajdzie się m.in. filetowany karp ze skórą marki Marinero. W ramach akcji \"1+1 gratis\" cena 100 g wynosi 1,89 zł. Natomiast z aplikacją, można uzyskać aż 65-procentowy rabat na ten sam produkt, bez konieczności zakupu większej ilości. Oferta jest ważna tylko do wtorku 16 grudnia.\nDo soboty, 17 grudnia, w Biedronce obowiązują także inne okazje, takie jak \"3+3 gratis\" na litrowe soki jabłkowe Riviva czy zniżki na kosmetyki Adidas czy płyny do toalet Domestos. W przypadku tych promocji również wymagane jest skanowanie karty lojalnościowej lub aplikacji.\nLidl — świąteczne przeceny i akcje \"5+5 gratis\". Ceny karpia, cukru, pomarańczy\nLidl nie pozostaje w tyle i od poniedziałku 15 grudnia wprowadza równie atrakcyjne promocje. W sklepach pojawi się karp w płatach ze skórą w cenie 2,89 zł za 100 g.\nPrzeceny dotyczą też owoców — pomarańcze będą dostępne za 2,99 zł za kg, a mandarynki, przy użyciu kuponu z aplikacji, można kupić również za 2,99 zł/kg.\nSieć wprowadza również akcję \"5+5 gratis\" na cukier biały marek Polski Cukier oraz Kuchnia Lidla, dostępną od 15 do 17 grudnia. Limit wynosi 10 kg na kupon.\nCo kupić w Lidlu na promocji?\nW Lidlu pojawią się także oferty \"1+1 gratis\" na wybrane produkty, w tym Nutellę (15 grudnia), płyny do płukania Coccolino (16 grudnia) oraz mascarpone marki Pilos (17 grudnia).\nDla klientów szukających świątecznych słodkości Lidl przygotował promocję \"1+1 za grosz\" na duże czekolady Milka. Oferta obowiązuje do środy, 17 grudnia, z limitem czterech opakowań na paragon.", "content_hash": "b708ff7d3aff445afbf0ec7777d596299223e1c179bafb3bc9fb5a056fa21f20", "text_len": 3308}
{"schema_version": 1, "id": "2a1f6dbc170cba27029d426e77752f5e8792e3f8", "url": "https://businessinsider.com.pl/poradnik-finansowy/ceny-benzyny-diesla-autogazu-swiateczny-prezent-dla-kierowcow/cst6bfc", "title": "Ceny paliw. Po ile zatankujemy przed świętami?", "category": "Poradnik Finansowy", "scraped_at": "2025-12-19T01:16:50.390125Z", "text": "Ceny paliw. Po ile zatankujemy przed świętami?\nCeny paliw mogą w najbliższych dniach pozytywnie zaskoczyć kierowców. W tygodniu poprzedzającym święta analitycy e-petrol spodziewają się kolejnej obniżki cen benzyny, diesla i autogazu na stacjach.\n- Obecnie litr benzyny 95 kosztuje średnio 5,79 zł — o 8 gr mniej niż na początku grudnia\n- Ropa naftowa jest najtańsza od kilku lat\n- W przedświątecznym tygodniu średnia cena benzyny utrzyma się w przedziale 5,71–5,83 zł za litr — prognozuje e-petrol. Co z innymi paliwami?\n- Więcej informacji o biznesie znajdziesz na stronie Businessinsider.com.pl\nPo spadku cen hurtowych operatorzy stacji paliw wprowadzili korekty w swoich cennikach. Aktualnie litr benzyny 95 kosztuje średnio 5,79 zł, co oznacza spadek o 8 gr w porównaniu do początku grudnia. Cena oleju napędowego obniżyła się o 6 gr i wynosi obecnie 6,17 zł za litr. W tym samym czasie średnia cena LPG wzrosła o 2 gr do poziomu 2,64 zł za litr.\nCeny paliw — benzyna, diesel, autogaz. Prognozy cen paliw na stacjach\nDalsza część artykułu pod materiałem wideo:\nW tygodniu od 15 do 21 grudnia 2025 r. na rynku detalicznym paliw spodziewane są spadki cen. Oto prognozy dla benzyny, diesla i autogazu:\n- benzyna Pb98 — 6,51–6,63 zł za litr;\n- benzyna Pb95 — 5,71–5,83 zł za litr;\n- diesel — 6,09–6,21 zł za litr.\n- autogaz — 2,60 a 2,67 zł za litr.\nCeny paliw, ceny benzyny, diesla, LPG. Gdzie jest najtaniej?\nZ danych ekspertów wynika, że najtańszą benzynę 95 można znaleźć w Wielkopolsce, gdzie litr kosztuje 5,70 zł. Najniższa cena diesla — 6,01 zł za litr — obowiązuje w województwie lubuskim. Z kolei LPG najtaniej zatankujemy na Górnym Śląsku, płacąc 2,58 zł za litr.\nNajwyższe ceny benzyny notowane są na Mazowszu oraz w regionie Kujaw i Pomorza — tam średnia cena za litr wynosi 5,91 zł. W województwie kujawsko-pomorskim najwięcej trzeba zapłacić także za olej napędowy (6,24 zł za litr), a w zachodniopomorskim za litr autogazu — 2,74 zł.\nRopa naftowa najtańsza od 2021 r.\nCena ropy naftowej na giełdzie w USA spadła poniżej 55 dol. za baryłkę, osiągają najniższy poziom od początku 2021 r. — przypomina CNBC. Spadek jest efektem prognozowanej nadwyżki na rynku oraz doniesień o potencjalnym porozumieniu pokojowym w Ukrainie.\nCena ropy naftowej cały czas spada w 2025 r. Wyjątkiem był skok w połowie roku. W grudniu widoczna jest mocna przecena i spadek do poziomów, jakich nie widzieliśmy od lat.", "content_hash": "7ce210f153d322468d0351194f5d8b1568712f19ac3124f8cae487be0b891dbd", "text_len": 2409}
{"schema_version": 1, "id": "7df206eab22468c3bf507214c02158b8af5fc4db", "url": "https://businessinsider.com.pl/poradnik-finansowy/ile-pieniedzy-warto-trzymac-na-koncie-zasada-trzech-pensji-nie-zawsze-dziala/570k6zq", "title": "Ile pieniędzy trzymasz na koncie? Być może tracisz właśnie szansę na zyski", "category": "Poradnik Finansowy", "scraped_at": "2025-12-19T01:16:53.276623Z", "text": "Posiadanie pokaźnej sumy na koncie to dla jednych symbol sukcesu i gwarant komfortu psychicznego, dla innych — marnowanie potencjału inwestycyjnego, a może nawet... coś nieetycznego. Ile więc warto mieć pieniędzy na rachunku? Wciąż popularna jest stara rada, by poduszka stanowiła przynajmniej trzy nasze miesięczne wypłaty. Dziś eksperci od oszczędzania i inwestowania mówią już jednak inaczej.\nZapytałem ostatnio nieźle zarabiających znajomych, ile środków trzymają na koncie, a ile przeznaczają np. na inwestycje. Odpowiedzi były skrajnie różne.\n— Trzymanie zbyt dużej gotówki na koncie jest głupie i nieetyczne — odpowiedział jeden ze znajomych menedżerów.\nDalsza część artykułu pod materiałem wideo\n— Głupie, bo środki na koncie nie pracują na właściciela i zżera je inflacja — wyjaśnił.\nA czemu nieetyczne? — Bo pieniądze na koncie nie służą nikomu — poza może bankami — dodał, po czym rozwinął swoją myśl.\nCzytaj także: Tyle oszczędności powinien mieć 40-latek. Zapomnij o trzech pensjach [KWOTY]\nCzytaj także w BUSINESS INSIDER\n— Wysyłając je w świat — chociażby w formie inwestycji — możemy sprawić, że nasze pieniądze tworzą jakąś wartość — opowiadał, nieco filozoficznie Jacek, jeden z moich znajomych (imię zostało zmienione).\nSzybko się jednak przekonałem, że w kwestiach finansowych na dwóch Polaków są przynajmniej dwie opinie. — Nie wyobrażam sobie nie mieć większej kasy na koncie. Jeśli chodzi o krypto czy inwestycje, zawsze może przyjść załamanie rynku — opowiadał mi Marek, inny znajomy, który prowadzi niedużą firmę.\nNiektórzy moi rozmówcy mówili, że starają się część wypłaty wymieniać na gotówkę i trzymać \"pod poduszką\" — niekoniecznie zresztą w złotych. — Czasy niepewne, lepiej mieć też dolary czy euro — mówił jeden z nich.\nCzy więc warto trzymać gotówkę na koncie? A jeśli tak — to jaką?\nZwykle eksperci radzą mieć \"poduszkę finansową\" — czyli odłożone środki na wypadek nagłych problemów życiowych. Zawsze można przecież stracić pracę, zachorować — ale może nam się też np.zepsuć auto. Najczęściej spotyka się z radą, by poduszka stanowiła przynajmniej trzy nasze miesięczne wypłaty.\nMarcin Iwuć, znany ekspert od finansów osobistych, w swojej książce \"Finansowa forteca\" pisze z kolei, że poduszka powinna być raczej odpowiednikiem sześciu miesięcznych wydatków. Jak pisze, to \"suma, która pomoże przeżyć nam pół roku w razie utraty dochodów\".\nMożna powiedzieć, że ma to sens. Z tym że \"Finansowa forteca\" powstawała kilka lat temu, w dużo spokojniejszych czasach. Dziś mamy z jednej strony mnóstwo obaw geopolitycznych, a z drugiej — obawy o zwolnienia związane z ekspansją AI. Można więc pomyśleć, by wspomniana poduszka była jeszcze większa. Z tym że przecież nie trzeba jej całej trzymać na koncie albo — nomen omen — pod poduszką.\n— Pewną część poduszki finansowej warto trzymać w gotówce — także w formie fizycznej — ponieważ w niektórych sytuacjach możemy po prostu potrzebować szybkiego dostępu do pieniędzy — mówi w rozmowie z Business Insider Polska Michał Żuławiński ze Stowarzyszenia Inwestorów Indywidualnych.\n— W szerszym ujęciu w skład poduszki mogą wchodzić także np. lokaty terminowe czy obligacje oszczędnościowe Skarbu Państwa, które zapewnią choćby częściową lub całkowitą ochronę przed inflacją — dodaje.\nI tłumaczy: — Zamiana takich obligacji na gotówkę nie jest natychmiastowa, ale dopóki państwo reguluje swoje zobowiązania, to w ciągu kilku dni roboczych dostaniemy nasze środki, nawet dokonując tzw. przedterminowego wykupu — nie trzeba czekać 10 lat, aby wycofać pieniądze z obligacji 10-letnich, choć ucieknie nam część odsetek itp.\nMarcin Iwuć uważa natomiast, że ledwie 25 proc. poduszki powinny stanowić pieniądze na lokatach czy na kontach oszczędnościowych. Za to 75 proc. środków proponuje przeznaczyć właśnie na detaliczne obligacje skarbowe indeksowane inflacją.\nPoduszka? Nie za duża\n— Z całą pewnością poduszka finansowa nie powinna być za duża — w ten sposób ograniczamy nasze szanse na pomnażanie majątku. Gotówka na koncie nie pokona inflacji i sprawi, że — zwłaszcza w długim okresie — stracimy szansę na zyski, które może dać zdywersyfikowany portfel akcji czy ETF-ów — dodaje Michał Żuławiński z SII.\n— Nie istnieje jeden, uniwersalny rozmiar poduszki finansowej odpowiedni dla każdego — zaznacza przy tym ekspert.\n— W określaniu wielkości takiej poduszki warto wziąć pod uwagę czynniki takie jak: stabilność dochodów, liczbę osób na utrzymaniu, wysokość zadłużenia, ryzyko utraty pracy i perspektywy znalezienia nowego źródła dochodów — tłumaczy.\nPodkreśla, że \"punktem wyjścia powinna być wielkość podstawowych wydatków, którą przemnożymy przez wybraną liczbę miesięcy\".\n— Pamiętajmy, że struktura wydatków w czasie korzystania z poduszki bezpieczeństwa, np. ze względu na utratę pracy, może nieco się zmienić — być może ograniczymy przyjemności, np. wakacje, wizyty w restauracjach, ale za to dojdą koszty związane z szukaniem pracy czy konieczność samodzielnego opłacania ubezpieczenia zdrowotnego — opowiada Michał Żuławiński.\nObawa o \"ciężkie czasy\"\nNie da się ukryć, że przeciwnicy trzymania zbyt dużej ilości gotówki na koncie mają mocne argumenty. Nie można jednak abstrahować od obaw tych, którzy nie do końca ufają instytucjom finansowym. Zwłaszcza w momencie, gdy tak dużo mówi się o \"bańce AI\".\nO co chodzi? Duże gospodarki — zwłaszcza ta amerykańska — rozwijały się w ostatnim czasie przede wszystkim na fali boomu na sztuczną inteligencję. Pojawia się jednak coraz więcej głosów, że \"gospodarka AI\" jest przegrzana — i że czeka nas pęknięcie bańki podobnej do tej z 2008 r. — albo do tej z początku wieku.\nZobacz także: Bańka AI pęknie mocniej niż dot-com? To może być brutalny krach technologiczny\nTakie wydarzenia sprzed lat nie miały gigantycznego wpływu na Polskę. Nasz system finansowy był zawsze dość konserwatywny — w przeciwieństwie np. do tego amerykańskiego. Ale był też inny powód — Polacy dość rzadko wówczas inwestowali na światowych rynkach. To się natomiast zmieniło. Jak opowiadał Business Insider Polska Stefan Vegh, jeden z szefów Saxo Banku, dzisiaj Polacy wyjątkowo chętnie inwestują w akcje, także te światowe.\n— Ponad połowa naszych polskich klientów inwestuje właśnie w akcje spółek. Często są to akcje globalnych firm, przede wszystkim tych notowanych na giełdach w USA. Na drugim miejscu są spółki z Europy, a na trzecim — te azjatyckie, region, który wydaje się obecnie cieszyć się coraz większym zainteresowaniem inwestorów — mówił nam Stefan Vegh.\nJeśli więc faktycznie doszło do pęknięcia \"bańki AI\" (co oczywiście wcale nie musi się wydarzyć), majątki osób inwestujących w światowe akcje mogą się nagle uszczuplić. Osoby, które inwestują długoterminowo, nie zawsze się tym przejmą (mając świadomość, że kursy po czasie pewnie odbiją). Natomiast ci, którzy mają swoje poduszki finansowe w akcjach, mogą mieć problem. Z tego powodu część ekspertów radzi, by pieniądze na najpilniejsze \"poduszkowe\" wydatki trzymać w ramach obligacji czy też lokat.\nZupełnie inną kwestią są obawy natury geopolitycznej. Stefan Vegh z Saxo Banku przyznaje, że w ostatnim czasie klienci szukają \"bezpiecznych przystani\" dla swoich środków. Dlatego decydują się na przykład na inwestycje w złoto, którego cena ciągle rośnie.\nWracam do Marka, tego, który uznaje, że każdy musi mieć nieco pieniędzy na koncie czy wręcz \"pod poduszką\". — Może lepszym rozwiązaniem niż gotówka na koncie jest na przykład złoto? — dopytuję. — Fizyczne sztabki są trudne w transporcie. A inwestowanie w instrumenty? To jak z wszystkim innym — bitcoinami czy akcjami. Jest to dla mnie zbyt wirtualne i niepewne. Wolę \"gotówę\" — odpowiedział.\nZobacz także: Oto zarobki 1 proc. najbogatszych. Skarbówka pokazała twarde dane z PIT [KWOTY]\n\"Gotówkowcom\" sprzyja jeszcze jeden trend — inflacyjny. W ostatnich latach ceny nad Wisłą rosły bardzo szybko, nieraz w kilkunastoprocentowym tempie. Wszyscy myśleli zatem o inwestycjach, które pomagałyby zachowywać wartość pieniądza. Mieliśmy boom na kupowanie mieszkań czy na kryptowaluty. Wzrost cen jednak ostatnio mocno wyhamował. Dla wielu Polaków zostawianie pieniędzy na koncie wydaje się więc rozwiązaniem bardziej komfortowym od zastanawiania się nad inwestycjami.\nAutor: Mateusz Madejski, dziennikarz Business Insider Polska", "content_hash": "1105e054bafa1d118984f23020983278a540ba6ad40284cc90e3e91f383f59b6", "text_len": 8244}
{"schema_version": 1, "id": "24cdbe32c209b874054ca83a800bf8dd5dd8832c", "url": "https://businessinsider.com.pl/poradnik-finansowy/inwestowanie", "title": "Inwestowanie", "category": "Poradnik Finansowy", "scraped_at": "2025-12-19T01:16:45.327446Z", "text": "z dn. 19.12.2025 godz. 02:11", "content_hash": "e2a9283ae5a20b6f758d31d6cb9624db35395f25fe9ebdcedc9b0ef829521fe1", "text_len": 28}
{"schema_version": 1, "id": "966b14bd87648f67b16404f7214b27eeac7dce21", "url": "https://businessinsider.com.pl/poradnik-finansowy/inwestowanie/koniec-rekordowych-zyskow-z-obligacji-to-zmartwienie-inwestorow-indywidualnych-i/gv0ty1w", "title": "Rząd liczy na gospodarstwa domowe. Nowe wyzwania i tajna broń Ministerstwa Finansów", "category": "Poradnik Finansowy", "scraped_at": "2025-12-19T01:16:49.168917Z", "text": "Rząd liczy na gospodarstwa domowe. Nowe wyzwania i tajna broń Ministerstwa Finansów\nObligacje Skarbu Państwa były hitem – Polacy wpompowali w nie dziesiątki miliardów, kuszeni stopami zwrotu sięgającymi kilkunastu procent w skali roku. Korzystał z tego też rząd, który uczynił z gospodarstw domowych jeden z filarów finansowania dziury budżetowej. Ale era łatwych zysków się kończy. Nadchodzi czas trudnych decyzji.\n- W 2024 r. sprzedaż obligacji detalicznych osiągnęła rekord 82,6 mld zł, a w 2025 r. była tylko trochę niższa\n- Udział gospodarstw domowych w długu skarbowym rósł i wiosną wyprzedził inwestorów zagranicznych\n- Spadek inflacji i obniżki stóp procentowych obniżyły nominalne zyski z obligacji\n- Pojawia się pytanie, czy inwestorzy nadal będą je kupować. MF ocenia, czy cel sprzedaży na 2026 r. jest realny\n- Więcej informacji o biznesie znajdziesz na Businessinsider.com.pl\nPozostała część artykułu pod materiałem wideo:\nCzytaj też: Orlen zawiadamia prokuraturę. Daniel Obajtek będzie musiał się tłumaczyć\nPo 11 miesiącach 2025 r. sprzedaż brutto obligacji detalicznych wyniosła 69,6 mld zł, czyli mniej o 10,4 proc. (8 mld zł) niż w analogicznym okresie 2024 r. W samym listopadzie Ministerstwo Finansów sprzedało drobnym inwestorom papiery warte nominalnie 5,1 mld zł, to najsłabszy miesięczny wynik w tym roku i oznaczający spadek o prawie jedną piątą wobec października (wobec listopada 2024 r. zanotowano wzrost o 13 proc.).\nWidać, że boom na papiery skarbowe minął. Absolutny rekord padł w czerwcu 2022 r., gdy sprzedano obligacje za 14 mld zł. To był wyjątkowy czas, bo inflacja się dopiero rozkręcała, a MF poprawił ofertę indeksowanych inflacją papierów COI i EDO, podnosząc oprocentowanie w pierwszym roku (które jest stałe i niezależne od inflacji).\nWzrosło znaczenie gospodarstw domowych dla finansowania budżetu\nNie oznacza to jednak, że popyt na obligacje detaliczne się załamał, stał się za to bardziej wyrównany i mniej sezonowy. Resortowi finansów najprawdopodobniej uda się zrealizować cel przedstawiony w ustawie budżetowej, zgodnie z którym planował w 2025 r. sprzedać detaliczne obligacje za 73,9 mld zł, co — po uwzględnieniu wykupów — miało zapewnić ok. 37,2 mld zł wpływów netto. Jeśli grudzień będzie podobny pod względem sprzedaży brutto do listopada, to cel MF zostanie wykonany z lekką nawiązką.\nPrawdopodobnie nieznacznie nie zostanie wykonany w całym 2025 r. cel wpływów netto (to sprzedaż brutto pomniejszona o terminowe i przedterminowe wykupy obligacji). Z danych udostępnionych nam przez Ministerstwo Finansów wynika, że po 11 miesiącach 2025 r. sprzedaż netto obligacji oszczędnościowych wyniosła 31,3 mld zł.\nTo o tyle istotne, że gospodarstwa domowe wkroczyły wiosną 2025 r. na drugie miejsce pod względem udziału w finansowaniu rządu. Mówiąc precyzyjniej: wyprzedziły inwestorów zagranicznych i mają już 12,6 proc. udziału w wartości złotowych obligacji skarbowych (o 0,3 pkt proc. więcej niż zagraniczne podmioty), zostawiając w tyle m.in. TFI i OFE (łącznie mają 9,7 proc. udziału) czy ubezpieczycieli (5,2 proc.). Liderem od lat — także ze względu na konstrukcję podatku od aktywów — są banki z udziałem rzędu 50 proc.\nOznacza to, że rządowi musi zależeć na odpowiednio dużej sprzedaży obligacji oszczędnościowych (choć to dla niego nieco droższe źródło finansowania niż na rynku hurtowym). Ma to też zalety: obywatele rzadziej wyprzedają obligacje w momentach niepewności niż zagraniczne fundusze inwestycyjne, finansowanie się u własnych obywateli uniezależnia kraj od kaprysu globalnych rynków finansowych, a dodatkowym plusem była pomoc w walce z inflacją (rząd ściągał gotówkę z rynku, zwiększając skłonność do oszczędzania i wspierając politykę antyinflacyjną).\nRola gospodarstw domowych jest tym ważna, że potrzeby pożyczkowe rządu są ogromne ze względu na rozdęty deficyt. Według projektu budżetu potrzeby mają w 2026 r. wzrosnąć do 688 mld zł brutto z 553 mld zł w 2025 r. oraz do 423 mld zł netto z 300 mld zł (netto, czyli bez uwzględniania spłaty zapadającego zadłużenia). To spore zwiększenie potrzeb pożyczkowych, choć zdaniem niektórych ekonomistów ostatecznie mogą być o 50-100 mld zł mniejsze niż w projekcie budżetu.\nZgodnie z projektem ustawy budżetowej na 2026 r. sprzedaż papierów oszczędnościowych sięgnąć ma 81,2 mld zł. Wpływy netto mają być jednak wyraźnie niższe niż w 2025 r. i wynieść 18,2 mld zł.\nMimo to wykonanie celu może być dla rządu wyzwaniem, bo zbiegają się w przyszłym roku dwa silne zjawiska: kontynuowany będzie cykl obniżek stóp procentowych oraz tzw. ściana wykupów obligacji kupowanych masowo w czasie wybuchu inflacji w 2022 r.\nTen pierwszy czynnik powoduje, że MF obniża oprocentowanie obligacji detalicznych (spada ono również ze względu na niższą inflację), co może negatywnie wpływać na nową sprzedaż, drugi zaś utrudnia osiągnięcie wysokich wpływów netto.\nMinisterstwo Finansów o celu sprzedaży obligacji detalicznych\nRząd nie musi jednak szukać 81,2 mld zł \"nowych\" pieniędzy. Musi przede wszystkim przekonać tych, którym kończą się czteroletnie papiery dłużne emitowane w 2022 r. (ale też roczne z 2025 r. i trzyletnie z 2023 r.), aby nie wypłacali gotówki, tylko zamienili ją na nowe obligacje.\n\"Sprzedaż obligacji oszczędnościowych uzależniona jest od indywidualnych decyzji podejmowanych przez naszych klientów. Są one uwarunkowane zestawem czynników, wśród których najistotniejsze są: bieżąca sytuacja w zakresie poziomu rynkowych stóp procentowych oraz względny poziom atrakcyjności oferty Skarbu Państwa wobec innych produktów oferowanych przez instytucje finansowe\" — odpowiedziało MF na nasze pytania.\nDodano, że z punktu widzenia MF istotna jest dostępność i efektywność alternatywnych kanałów finansowania potrzeb pożyczkowych Skarbu Państwa. Można zakładać, że wzrost bilansów banków powinien umożliwiać im dalsze duże zakupy obligacji (choć udział \"skarbówek\" w ich aktywach trudno będzie istotnie zwiększać). Poza tym spory potencjał jest w inwestorach zagranicznych (dotyczy to także długu denominowanego w walutach).\n\"Biorąc pod uwagę istotny udział tego segmentu finansowania potrzeb pożyczkowych oraz dalszy jego potencjał, co już w obecnej chwili sprawia, że jest on aktywnie wykorzystywany jako istotne źródło ich finansowania, wydaje się, że prognozy zawarte w projekcie ustawy budżetowej można uznać za realistyczne\" — wskazało MF w komentarzu dla Business Insidera.\nTajna broń Ministerstwa Finansów\n— Polacy nie odwrócą się od detalicznych obligacji skarbowych. Dla wielu gospodarstw domowych obligacje Skarbu Państwa pozostaną podstawową i bezobsługową \"bezpieczną przystanią\" dla oszczędności — zwłaszcza w otoczeniu malejącego oprocentowania lokat bankowych i ograniczonej skłonności do ryzyka — uważa analityk Bartosz Turek.\nJego zdaniem popularność detalicznych papierów skarbowych będzie w dużej mierze zależała od tego, jak duża dysproporcja będzie pomiędzy ich oprocentowaniem a lokat bankowych.\n— Co prawda średnia stawka na promocyjnych lokatach wciąż jest na poziomie około 5 proc., a najlepsze depozyty nawet 7 proc. w skali roku, ale jasne jest, że z tych ofert — limitowanych i wymagających spełnienia szeregu dodatkowych warunków — nie korzysta przeciętny oszczędzający. Już dziś oprocentowanie przeciętnej faktycznie zakładanej lokaty spadło w okolice 3 proc. To wyraźnie mniej niż w przypadku nawet rocznych detalicznych papierów skarbowych, które nie wymagają spełniania dodatkowych warunków ani aktywności ze strony oszczędzającego — dodaje.\nIm atrakcyjniejsze będą obligacje skarbowe na tle lokat, tym lepiej dla MF. W przyszłym roku banki — mające sporą nadpłynność i niemuszące walczyć o nowy pieniądz — będą miały dodatkowy argument za obniżaniem oprocentowania lokat: podwyżkę stawki podatku CIT. Na korzyść MF działa też inny czynnik.\n\"Tajną bronią\" MF, aby zatrzymać kapitał z zapadających obligacji, może być dyskonto przy zamianie (promocyjną cenę zakupu nowych obligacji za stare, np. 99,60 zł zamiast 100 zł). To mechanizm, który sprawia, że przeniesienie pieniędzy jest matematycznie bardziej opłacalne niż wypłata gotówki i szukanie lokaty. Zaoferowanie posiadaczom obligacji lepszych warunków zamiany może pomóc MF wykonać cel sprzedaży netto.\n— Nie możemy też zapomnieć o planowanych na 2026 r. osobistych kontach inwestycyjnych (OKI). Zniesienie podatku — o ile zapowiadane rozwiązania faktycznie wejdą w życie w planowanym kształcie — nawet tylko do kwoty 25 tys. zł, może spowodować, że więcej osób zainteresuje się ofertą detalicznych papierów skarbowych — uważa Bartosz Turek. Wskazuje, że duże potrzeby pożyczkowe ograniczają przestrzeń MF do dalszych cięć oprocentowania obligacji detalicznych.\n— Zbyt agresywne cięcia oprocentowania mogłyby skutkować odpływem części oszczędności do innych form lokowania kapitału, przede wszystkim na rynek nieruchomości, fundusze inwestycyjne lub konsumpcję. Sprzedaż w 2026 r. detalicznych papierów za wyższą kwotę niż roku bieżącym wydaje się możliwa do osiągnięcia. Szczególnie że w 2026 r. spodziewane są dalszy wzrost wynagrodzeń i ożywienie w gospodarce — dodaje analityk.\nAutor: Maciej Rudke, dziennikarz Business Insider Polska", "content_hash": "088d752fe3581f3fbd13b0656184550b71ed840f9a709e96b94fa126aa322ab8", "text_len": 9141}
{"schema_version": 1, "id": "38008f419af1a196a522de5d62eda46bfc6971cb", "url": "https://businessinsider.com.pl/poradnik-finansowy/jak-wykorzystac-smart-bonusy-przewodnik-po-korzysciach-programu-lojalnosciowego/vmcdt19", "title": "Subskrypcje, które zwracają się w mgnieniu oka. Bonusy zmieniają sposób, w jaki kupujemy", "category": "Poradnik Finansowy", "scraped_at": "2025-12-19T01:16:47.936388Z", "text": "Subskrypcje, które zwracają się w mgnieniu oka. Bonusy zmieniają sposób, w jaki kupujemy\nW grudniu widać to wyraźniej niż kiedykolwiek. Portfele pracują szybciej, koszyk zakupowy rośnie z każdym kliknięciem, a konsumenci zaczynają szukać usług, które realnie odciążają ich w sezonie największych wydatków. A mijający właśnie rok pokazał, że subskrypcje potrafią odpowiadać na te oczekiwania w sposób wyjątkowo skuteczny.\nZapomnijmy o krajobrazie, w którym darmowa dostawa wystarczała, aby nazwać subskrypcję najlepszą na rynku. Oczekiwania kupujących urosły, a oni sami chcą, by program towarzyszył im również wtedy, gdy nie klikają „kup teraz”. Mechanizm Smart! Bonusów jest odpowiedzią na tę zmianę. Przedstawia akcent z pojedynczej korzyści na zestaw usług, które przenikają codzienność użytkownika również poza Allegro. A grudzień tylko uwydatnia tę transformację.\nSubskrypcje pracują za użytkownika\nWyniki badania SW Research[1] pokazują, że ponad 8 na 10 osób deklaruje, iż zniżki i nagrody zachęcają ich do udziału w programach lojalnościowych. To bardzo wysoki wskaźnik, który na dodatek pozostaje stabilny niezależnie od wieku respondenta. Konsumenci nie chcą programu, który jedynie zbiera dane o ich zachowaniach — chcą widzieć wymierne profity i to najlepiej natychmiast.\nWidać to mocno choćby w pokoleniu millenialsów, które w ostatnich latach stało się bodaj najbardziej wymagającą grupą w świecie subskrypcji. Z badania Minds & Roses wynika, że 90 procent tej grupy oczekuje programów, które nagradzają ich aktywność. Millenialsi wybierają marki, które potrafią zaoferować coś więcej niż rabat od czasu do czasu. Tu liczy się stała obecność w życiu użytkownika. Allegro Smart! wpisało się w tę logikę, rozciągając wartości subskrypcji na obszary wykraczające poza zakupy.\nEfekt widać w liczbach, które rosną z miesiąca na miesiąc. Subskrypcja przyciąga, bo kupujący szybko zauważają, że dalsze korzystanie ma realny sens. Mechanizm działa jak pętla zwrotna; im szersza oferta partnerów, tym większa wartość całej usługi i tym silniejsze zainteresowanie. Smart! Bonusy wzmacniają te zachowania i wpływają na rozwój całego ekosystemu Allegro.\nBonusy przenoszą subskrypcję poza ekran\nWłaśnie ta różnorodność korzyści staje się kluczem do zrozumienia, dlaczego Smart! Bonusy tak szybko zdobyły popularność. Oferta partnerów w katalogu jest mocno zakorzeniona w codziennych potrzebach. Filmowe wypady w Multikinie stają się tańsze, bo użytkownicy mogą skorzystać z promocyjnych biletów oraz obniżek na wybrane zestawy przekąsek. Brzmi jak pomysł na grudzień? No jasne. Przecież wielu z nas w końcu nie wyobraża sobie rodzinnych świąt bez wizyty w kinie.\nFlixBus oferuje zniżki na podróże, a w grudniu — kiedy tysiące osób rozjeżdża się na święta — ten rabat staje się wyjątkowo namacalny. Z kolei Wolt wprowadza darmowe dostawy jedzenia na rok i dodaje Smart! Monety za pierwsze zamówienia. Nie sposób też pominąć usług, które budują bardziej niematerialną wartość. Legimi przygotowuje zniżki na abonamenty, synchrobooki oraz roczny dostęp do ebooków i audiobooków. Z kolei propozycja Link4, która obniża ceny polis OC, AC i ubezpieczeń mieszkaniowych, jednocześnie nagradzając użytkowników Smart! Monetami pozwala zadbać o nasze bezpieczeństwo.\nZOBACZ WIĘCEJ: Pełna lista aktualnych promocji od partnerów Allegro\nOnet Premium przykładem subskrypcji, która wzmacnia całą ofertę\nW tym szerokim zestawie benefitów to partnerstwo przyciąga szczególne zainteresowanie, bo dotyczy obszaru treści premium. Dostęp do Onet Premium w ramach Smart! Bonusów działa na zasadzie preferencyjnej ceny — jedynie 9,90 zł za kwartał. Dla użytkownika oznacza to dostęp do materiałów dziennikarskich z wielu redakcji, od Onetu, przez Newsweek, aż po Business Insidera czy Auto Świat, a także możliwość słuchania wyselekcjonowanych podcastów w aplikacji Onet Audio.\nWłączenie wysokiej jakości treści do programu typowo zakupowego pokazuje, że Allegro buduje model subskrypcji odpowiadający współczesnemu przeciążeniu informacyjnemu. Użytkownicy chcą usług wygodnych, ale także wiarygodnych, a dostęp do rzetelnych artykułów staje się dziś równie ważny, jak możliwość zaoszczędzenia kilku złotych na dostawie.\nTa współpraca ma jeszcze jedno znaczenie. Pokazuje, że Smart! Bonusy są konsekwentnie budowanym ekosystemem korzyści, który umożliwia użytkownikowi podejmowanie bardziej świadomych decyzji.\nNowy wzorzec lojalności\nTo, co widać po stronie Allegro Smart!, to nie tylko wzrost zainteresowania programem, ale także zmiana sposobu myślenia o lojalności. Konsumenci nie chcą już programów, które wynagradzają ich za przywiązanie po miesiącach gromadzenia punktów. Chcą systemu, który zaczyna działać już pierwszego dnia. Smart! Bonusy realizują właśnie tę obietnicę, bo przenoszą wartość subskrypcji do świata usług, z których użytkownik korzysta na co dzień — od kina, przez czytelnictwo, po podróże i ubezpieczenia.\nWzrost o milion nowych subskrybentów w ciągu roku potwierdza, że ta zmiana ma charakter strukturalny. Użytkownicy nie wracają do programu dlatego, że przyzwyczaili się do jego istnienia, lecz dlatego, że przestał być dla nich niewidoczny. Subskrypcja zaczyna działać w tle każdego dnia, oszczędzając czas i pieniądze.\nJeżeli chcesz zobaczyć wszystkie korzyści dostępne w ramach programu, sprawdź aktualne Smart! Bonusy w swoim profilu i wybierz te, z których skorzystasz w pierwszej kolejności.\n- Badanie SW Research dla Allegro, \"Zakupy online i programy lojalnościowe\". Badanie przeprowadzone metodą CAWI na reprezentatywnej grupie 820 dorosłych Polaków. Badanie przeprowadzono w kwietniu 2025.", "content_hash": "ba139089023de77828e179b7927b138b1d23329851c2102bf1c6888425872e1a", "text_len": 5606}
{"schema_version": 1, "id": "4cd90dc4d5390dc2670e128962c0f0355d7f1591", "url": "https://businessinsider.com.pl/poradnik-finansowy/kalkulatory", "title": "Kalkulatory", "category": "Poradnik Finansowy", "scraped_at": "2025-12-19T01:16:39.766653Z", "text": "Kalkulator kredytów hipotecznychSPRAWDŹ →", "content_hash": "3a2d2f6cae85a2d1405170ac89b30f0fa2ab91aa0f677d929f693d66217e2edd", "text_len": 41}
{"schema_version": 1, "id": "8aefed4a5713eb1ccd5b72fe5b3597029e2c4db3", "url": "https://businessinsider.com.pl/poradnik-finansowy/kredyty", "title": "Kredyty", "category": "Poradnik Finansowy", "scraped_at": "2025-12-19T01:16:41.357811Z", "text": "Potrzebujesz zastrzyku gotówki? Zanim zdecydujesz się na wzięcie kredytu sprawdź, jaki kredyt byłby najbardziej odpowiedni dla Ciebie. Autorzy naszego poradnika finansowego podpowiedzą Ci, na co zwracać uwagę wybierając kredyt.", "content_hash": "ce1b191dd402b36289f6d6665261f1748fa50563ae2a640cb3883e15772b580c", "text_len": 227}
{"schema_version": 1, "id": "1780ccacb53934761e1aefc382a93e075672a0ab", "url": "https://businessinsider.com.pl/poradnik-finansowy/kredyty/nizsze-raty-i-bezpieczniejszy-kredyt-nowa-modelowa-umowa-moze-zmienic-rynek-hipotek/ywlp1eq", "title": "Tak mogą wyglądać wszystkie umowy kredytowe. Są nadzieje na niższe raty", "category": "Poradnik Finansowy", "scraped_at": "2025-12-19T01:16:58.310625Z", "text": "Tak mogą wyglądać wszystkie umowy kredytowe. Są nadzieje na niższe raty\nPolacy narzekają, że mają jedne z najwyżej oprocentowanych kredytów mieszkaniowych w Europie. I choć głównie wpływa na to wysokość stopy procentowej banku centralnego, to istotne znaczenie mają też inne czynniki. Jednym z nich jest ryzyko prawne. Teraz — za sprawą wprowadzenia modelowej umowy kredytu mieszkaniowego — jest szansa, że zmaleje, a w następstwie tego powinno spaść oprocentowanie hipotek.\n- Modelowa umowa kredytu mieszkaniowego to uniwersalny dokument, który ma posłużyć zarówno w przypadku kupna lokali z rynku pierwotnego, jak i wtórnego\n- Twórcy wzorcowego dokumentu liczą, że mniejsze ryzyko dla banków przełoży się na niższe raty\n- PKO BP, największy bank w Polsce, już zadeklarował wdrożenie modelowej umowy, co może uruchomić efekt domina, prowadząc do jej upowszechnienia na rynku\n- Stowarzyszenie Stop Bankowemu Bezprawiu pozostaje jednak sceptyczne\n- Więcej informacji o biznesie znajdziesz na Businessinsider.com.pl\nFinalna wersja modelowej umowy kredytu hipotecznego, opracowana przez ekspertów Europejskiego Kongresu Finansowego pod kierownictwem prof. Michała Romanowskiego, jest już gotowa i została upubliczniona (można się z nią zapoznać tutaj). Teraz od banków zależy, czy zaczną stosować modelową umowę.\nTo uniwersalny dokument, który ma posłużyć zarówno w przypadku kupna mieszkań z rynku pierwotnego, jak i wtórnego, bez względu na rodzaj oprocentowania (zmienne albo okresowo stałe). To wzór umowy, jaki banki będą mogły stosować, aby zmniejszyć ryzyko prawne.\nPozostała część artykułu pod materiałem wideo\nKonsumentowi ma zapewnić, że nie znajdą się w niej niedozwolone postanowienia i sprawić, że zostanie odpowiednio poinformowany o ryzykach i najważniejszych warunkach.\nCo ważne, modelowa umowa nie dyktuje bankom cen: będą miały pełną swobodę konkurencji w zakresie marż i oprocentowania. Klient będzie mógł wybierać między zmiennym oprocentowaniem a okresowo stałym.\nMniejsze ryzyko może przełożyć się na niższe raty\nRyzyko prawne odcisnęło — na razie za sprawą hipotek frankowych, sankcji kredytu darmowego (SKD) i niepewności dotyczącej przedpłat hipotek o stałej stopie — spore piętno na polskim systemie finansowym. To ma swoje skutki. Zwracają na to uwagę najważniejsze w Polsce instytucje odpowiedzialne za politykę makroostrożnościową i ryzyko systemowe.\nNarodowy Bank Polski w czerwcowej edycji \"Raportu o stabilności systemu finansowego\" (jest wydawany co pół roku) stwierdził, że niepewność prawna i jej potencjalne koszty są kluczowym wyzwaniem dla funkcjonowania systemu.\n\"Obserwowana w ostatnich latach nieproporcjonalność sankcji i obciążeń fiskalnych nakładanych na banki w związku ze wsparciem i ochroną kredytobiorców, jako konsumentów usług finansowych, może negatywnie wpływać na ten segment rynku kredytowego. Niepewność związana z próbami podważania umów utrzymuje się i dotyczy również kredytów nominowanych w złotych. Może to negatywnie wpływać na aktywność sektora bankowego i w efekcie ograniczyć dostępną ofertę kredytów, w tym zwłaszcza dla gospodarstw domowych\" — napisał NBP.\nTakże Komitet Stabilności Finansowej wskazywał na te ryzyka.\nZależność — przynajmniej teoretycznie — jest dość prosta: im większe ryzyko, tym droższy kredyt (wyższa marża). I odwrotnie: spadek ryzyka i niepewności prawnej powinien przełożyć się na niższy koszt kredytu.\nPrzypomnijmy, że w przypadku hipotek o zmiennym oprocentowaniu marża banku doliczana jest do wskaźnika referencyjnego (WIBOR), z okresowo stałych zaś do stopy IRS (interest rate swap). Według Związku Banków Polskich średnia marża kredytowa w Polsce wynosiła w 2024 r. około 1,7 pkt proc. i nie była najwyższą w UE. Według ZBP za 0,81 pkt proc. marży odpowiadało ryzyko prawne.\nBranża liczy na wsparcie z KSF\nZ naszych nieoficjalnych informacji wynika, że zaproponowana modelowa umowa hipoteki może być jednym z tematów grudniowego posiedzenia Komitetu Stabilności Finansowej (KSF), które odbędzie się w piątek. Jeśli nie teraz, to kolejna okazja pojawi się pod koniec marca.\nDotychczasowe wypowiedzi przedstawicieli instytucji, które wchodzą w skład KSF, były pozytywne dla modelowej umowy hipoteki opracowanej przez ekspertów EKF. Przypomnijmy, że gospodarzem KSF-M (w formule makroostrożnościowej) jest NBP i w skład tego organu wchodzą jeszcze: Ministerstwo Finansów, Komisja Nadzoru Finansowego i Bankowy Fundusz Gwarancyjny.\nPodczas niedawnego Kongresu Bankowości Detalicznej, zorganizowanego przez EKF, Artur Soboń, członek zarządu NBP, wspominał o ryzykach prawnych wynikających z potencjalnego orzecznictwa sądowego, które jest destrukcyjne dla stabilności finansowej państwa. Wskazywał, że KSF ma swoje ograniczenia i nie jest organizacją mająca prawo wypowiadania się w imieniu konsumentów, ale dodał, że instytucje tworzące KSF są w stanie wypracować wspólne stanowisko wobec modelowej umowy.\nJacek Jastrzębski, przewodniczący KNF, ocenił, że modelowa umowa jest czymś więcej niż narzędziem ograniczenia ryzyka prawnego: to rozwiązanie, które może istotnie poprawić doświadczenie klienta, zwłaszcza osoby zaciągającej kredyt po raz pierwszy. Może ułatwić klientom porównywanie ofert, obniżyć próg wejścia w proces kredytowy.\n— Bardzo cieszę się, że projekt rozwinął się w takim kierunku, który daje mu szansę powodzenia, bo stwarza sytuację win-win. Modelowa umowa może być skokiem cywilizacyjnym — dodał.\nBartosz Drej, zastępca dyrektora Departamentu Rozwoju Rynku Finansowego w MF, powiedział, że resort kierunkowo popiera modelową umowę kredytu hipotecznego, dostrzega zalety tego typu rozwiązań w innych krajach i pozytywnie postrzega szerokie konsultacje tego projektu.\nMaciej Szczęsny, prezes BFG, ocenił, że z ochrony konsumenta utworzono w Polsce bardzo atrakcyjny przemysł, o dużej stopie zwrotu dla właścicieli. — Powinniśmy zastanowić się nad tym, czy rzeczywiście konsument jest beneficjentem podejścia prokonsumenckiego — dodał.\nMichał Ziemiak, Rzecznik Finansowy, stwierdził, że wykorzystanie umowy modelowej jest możliwością stworzenia \"bezpiecznej przystani\", zmniejszenia ryzyka, zanim się zmaterializuje. — Umowa modelowa to rozwiązanie, którego do tej pory, w takiej skali nie było na polskim rynku — powiedział.\nPodczas konferencji nie było przedstawicieli Urzędu Ochrony Konkurencji i Konsumentów, który prowadzi własny projekt jednolitego wzoru kredytu mieszkaniowego. Wygląda jednak na to, że złapał on opóźnienie. Przedstawiciele rynku zastanawiają się, czy w ogóle dojdzie do skutku, ponieważ rząd odmówił wpisania projektu do prac legislacyjnych.\nCzy największy gracz wywoła efekt domina na rynku?\nSkoro modelowa umowa nie jest obowiązkowa, to pojawia się pytanie, czy banki faktycznie będą ją stosować. Szymon Midera, prezes PKO BP (największego polskiego banku), zapowiedział na konferencji, że jego instytucja zamierza stosować model.\nJacek Jastrzębski ocenił, że modelowa umowa ma szansę na \"naturalne\" wdrożenie rynkowe. Jego zdaniem deklaracja największego banku w Polsce o gotowości jej implementacji może uruchomić efekt domina, wymuszając adaptację również przez inne instytucje.\nBank, który nie będzie stosował wzorca, narażać się może na porównania stosowanej przez niego umowy z dokumentem uznawanym za rynkowy standard, a wszelkie różnice mogą stać się punktem zaczepienia dla sporów prawnych. W efekcie siły rynkowe mogą same przyczynić się do upowszechnienia nowego standardu, czyniąc go elementem przewagi konkurencyjnej.\nZ naszych informacji wynika, że inne banki, w tym te z pierwszej piątki największych w Polsce, są zainteresowane modelową umową.\nW jaki sposób modelowa umowa zostanie umocowana prawnie?\nPojawiały się różne koncepcje prawnego umocowania modelowej umowy. Niektórzy wskazywali, że dobrym rozwiązaniem (najtrudniejszym do podważenia) byłoby załączenie odpowiednich przepisów do ustawy.\nJednak miałoby to wady: legislacja zajęłaby więcej czasu, w ramach prac w parlamencie idea modelowej umowy mogłaby zostać wypaczona, a poza tym takie rozwiązanie byłoby mniej elastyczne i trudniejsze do zmiany w razie konieczności dostosowania do nowych warunków. Argumenty w tej sprawie w wywiadzie dla Business Insidera przedstawiał prof. Michał Romanowski.\nOd początku dominowało jednak podejście, aby modelowa umowa została wprowadzona w ramach dobrych praktyk, co czynił to rozwiązanie bardziej elastycznym. — Dobre praktyki często są nazywane \"miękkim prawem\", ale to jednak wciąż jest prawo. Przyjęliśmy zasadę marchewki, a nie kija. Wśród zachęt przewidywana jest możliwość skupowania przez Bank Gospodarstwa Krajowego od banków listów zastawnych, gdyby potrzebowały płynności, o ile tylko ich zabezpieczeniem byłyby kredyty zawarte na podstawie bezpiecznej pod kątem prawnym modelowej umowy — tłumaczył prof. Romanowski.\nRozwiązaniem pośrednim między powyższymi byłoby wprowadzenie przepisów o modelowej umowie w drodze rozporządzenia ministra i droga ta nie jest wykluczona w przyszłości. Kolejnym celem może być zaangażowanie w system BGK. O takim rozwiązaniu mówił wielokrotnie, także na łamach Business Insidera, prof. Leszek Pawłowicz, koordynator EKF.\n— Podobne wzorce opracowano 40 lat temu w USA przez publiczno-prywatne agencje Fannie Mae i Freddie Mac, działające na rynku nieruchomości. Instytucje te mogą odkupić od banków wierzytelności wynikające z kredytów hipotecznych, gdyby kredytodawcy mieli potrzeby płynnościowe, ale tylko pod warunkiem, że przedmiotowe umowy są oparte na jednolitym i zatwierdzonym wzorcu. Tak moglibyśmy zrobić i u nas, np. BGK mógłby skupować w razie potrzeby wyłącznie te kredyty hipoteczne, które są oparte na wzorcowej umowie. Wtedy nie trzeba by regulować tej sprawy osobną ustawą. Powstałby system zachęcający dla banków do stosowania wzorca umowy — przekonywał prof. Leszek Pawłowicz.\nStowarzyszenie SBB pozostaje sceptyczne do modelowej umowy\n— Mieliśmy okazję uczestniczyć w dwóch spotkaniach dotyczącego tego projektu. W naszej ocenie wzorzec skupia się na eliminacji ryzyka prawnego dla banków. Niestety w ramach tych rozmów nie podjęto tematów ważnych dla konsumentów — uważa Arkadiusz Szcześniak, prezes Stowarzyszenia \"Stop Bankowemu Bezprawiu\". Z naszych informacji wynika, że SBB nie przedstawiło na piśmie swoich uwag do projektu.\n— Nie poruszano kwestii poprawy warunków ekonomicznych udzielania kredytów. Zgłaszaliśmy także potrzebę zmiany sposobu sprzedaży kredytów hipotecznych. W celu uniknięcia misselingu w naszej ocenie konieczne jest zdjęcie z pracowników banków wymogów dotyczących sprzedaży określonej liczby danych produktów. To może powodować chęć do sprzedaży niedopasowanych do możliwości klienta produktów finansowych — mówi prezes Szcześniak.\nDodaje, że SBB zwracało także uwagę na aspekt wyliczania zdolności kredytowej jedynie na podstawie symulowanej wysokość pierwszej raty (nie zaś przewidywanej jej wysokości w dłuższym okresie).\n— W naszej ocenie zdolność kredytowa dla kredytów długookresowych, czyli powyżej pięciu lat, powinna uwzględniać symulowany wzrost rat w całym okresie kredytowania, bazując na historycznych danych zmienności wskaźników referencyjnych. Warto w tym miejscu wspomnieć o niedawnym szokowym wzroście WIBOR. Jeszcze w 2020 r. stawki WIBOR notowały najniższe poziomy w historii, w dużej mierze poniżej 0,3 proc. Podczas gdy już w czerwcu 2022 r. nastąpił gwałtowny wzrost WIBOR ponad 7 proc., co spowodowało znaczący wzrost rat kredytów — dodaje.\n— Reasumując, liczmy na pracę nad całościowym zagadnieniem sprzedaży kredytów hipotecznych, a nie tylko wzorców umowy. Z uwzględnianiem interesów klientów, a także banków — zastrzega Arkadiusz Szcześniak.\nAutor: Maciej Rudke, dziennikarz Business Insider Polska", "content_hash": "d8f85e48e228be99fff807c363559a0d9556c9f19ed19c444738608ae3b4e0f8", "text_len": 11667}
{"schema_version": 1, "id": "138b865c4b1a4f98a63b8dfc847f2e71418121e6", "url": "https://businessinsider.com.pl/poradnik-finansowy/leasing", "title": "Leasing", "category": "Poradnik Finansowy", "scraped_at": "2025-12-19T01:16:42.843436Z", "text": "Potrzebujesz do firmy samochodu lub innego sprzętu, ale nie chcesz go od razu kupować? Sprawdź, jakie możliwości daje leasing. Przeczytaj nasze porady i dowiedz się, jak wziąć samochód w leasing, na co zwracać uwagę podpisując umowę leasingową, jaki leasing najbardziej się opłaca i co z leasingiem w tzw. polskim ładzie.", "content_hash": "5d4e414cc574f57ae5a1654ed4aa69d2b26080b4fad80fc5b4edcadcfe550184", "text_len": 321}
{"schema_version": 1, "id": "f8359d2e3aa95dbda58c56a882fb364bd99a7277", "url": "https://businessinsider.com.pl/poradnik-finansowy/najtansze-terminy-wakacji-w-roku-trzy-pewniaki/qyb3m6v", "title": "Szef największego biura podróży w Polsce zdradza, kiedy wakacje są najtańsze. Trzy terminy", "category": "Poradnik Finansowy", "scraped_at": "2025-12-19T01:16:55.759238Z", "text": "Szef największego biura podróży w Polsce zdradza, kiedy wakacje są najtańsze. Trzy terminy\nKoniec roku to dobry moment na planowanie urlopu w kolejnym sezonie. W branży turystycznej są trzy okresy, w których ceny potrafią spaść nawet o 50 proc., a to oznacza oszczędność rzędu kilku tysięcy złotych. Kiedy można najtaniej pojechać na wakacje? Konkretne terminy w rozmowie z Business Insider Polska ujawnia szef największego biura podróży w Polsce — prezes TUI Poland Marcin Dymnicki.\n- Polacy najchętniej na wakacje jeżdżą latem — wtedy ceny wakacji są jedne z najwyższych\n- Istnieją trzy okresy w roku, kiedy za wakacje można zapłacić nawet o połowę mniej\n- Największe szanse na to ma jednak określona grupa osób\n- Więcej informacji o biznesie znajdziesz na stronie Businessinsider.com.pl\n1. Tydzień po majówce\n- Dlaczego?\nPolacy masowo wyjeżdżają na majówkę, to dla nich niemalże świętość. To z kolei ma wpływ na ceny wakacji w kolejnych tygodniach, które stają się rekordowo niskie.\n— Dlatego po majówce mamy ogromny spadek popytu, a miejsc w samolotach mamy tyle samo, co na tydzień majówkowy — tłumaczy Marcin Dymnicki.\n- Ile można zaoszczędzić?\n— Cena tygodniowych wakacji tuż po majówce w porównaniu do tygodnia w trakcie majówki może być niższa nawet o 50 proc. To bardzo dużo — mówi.\nCzytaj też: Gigantyczny wzrost popularności jednego kraju wśród Polaków. Oto powody\n2. Początek grudnia\n- Dlaczego?\nW tym okresie większość z nas myśli o prezentach, dekoracjach i planowaniu rodzinnych spotkań, a nie o pakowaniu walizek. Nie bez znaczenia jest fakt, ile musimy wydać na święta.\n— Początek grudnia to stuprocentowy pewniak na dużo tańsze wakacje. Wszyscy skupiają się na przygotowaniach do świąt, świątecznych zakupach, a nie na podróżach — wyjaśnia przedstawiciel największego biura podróży w Polsce.\n- Ile można zaoszczędzić?\n— Początek grudnia to kompletny dołek cenowy w branży turystycznej. W tym terminie znów jest szansa na wakacje tańsze o 50 proc. Oznacza to, że — jeśli się dobrze trafi — w ostatniej chwili można pojechać na egzotyczny urlop za 3,5-4 tys. zł — zdradza.\n3. Początek stycznia\n- Dlaczego?\nPo przerwie świątecznej większość osób wraca do obowiązków zawodowych i szkolnych. Ferie zimowe w Polsce są rozłożone na województwa i zaczynają się dopiero w drugiej połowie stycznia lub w lutym.\nPo świątecznym szczycie ceny spadają, choć nie tak drastycznie, jak w grudniu.\n— Pierwsze dni stycznia to kolejny okres, kiedy można upolować tańszy wyjazd. Polacy po przerwie świąteczno-sylwestrowej zdecydowanie rzadziej decydują się na wakacje — mówi szef TUI.\n- Ile można zaoszczędzić?\n— Nie jest to już tak bardzo okazyjny termin, jak dwa poprzednie, ale sporo tańszy niż standardowy sezon. Ceny są niższe o ok. 30 proc. — przyznaje.\nTanie terminy nie dla wszystkich\nWakacje w tych terminach nie są jednak dla wszystkich. Mogą być idealnym wyborem dla osób, które cenią sobie spokój i brak tłumów.\nTo świetna opcja dla tych, którzy nie mają dzieci w wieku szkolnym i nie muszą godzić terminu ze szkolnym kalendarzem\nNa taki wyjazd najłatwiej zdecydują się osoby z elastycznym trybem pracy, które mogą wziąć urlop bez długiego planowania i skorzystać z atrakcyjnych ofert last minute.\nCzytaj też: Polacy mają nowy ulubiony kraj na wakacje\nKiedy jest najdrożej? Jeśli możesz, unikaj tych terminów\n1. Majówka\nDla Polaków majówka to świętość, a z trzy dni wolnego w kalendarzu potrafimy zmienić w tygodniowe wakacje. — Jesteśmy urodzonymi łowcami długich weekendów i dobrego planowania urlopów. Długie weekendy to dla biur podróży żniwa — przyznaje Dymnicki.\n2. Sierpień\nPolacy najczęściej planują urlop w miesiącach nawet nie ciepłych, ale słonecznych.\nOkres pierwszy to ten połowy czerwca do połowy września. Szef TUI zauważa jednak, że obecnie największym szczytem sezonu letniego, kiedy ceny wyjazdów są najdroższe, jest sierpień. Powód? W wielu krajach to główny miesiąc wakacyjny, co winduje ceny hoteli\nNie oznacza to jednak, że wraz z rozpoczęciem roku szkolnego w Polsce, ceny wakacji mkną po równi pochyłej. — Wrzesień jest cały czas mocny, podobnie październik. Tak naprawdę nasz sezon trwa do 15-20 listopada — przyznaje Dymnicki.\n3. Sylwester\nCo może niektórych zaskakiwać, jak wskazuje przedstawiciel biura podróży, trzecim najdroższym terminem w roku jest nie Boże Narodzenie, ale Sylwester.\nPolacy nadal przyzwyczajeni są do spędzania świąt w rodzinnej i domowej atmosferze.\nSylwester rządzi się swoimi, mocno imprezowymi planami. Ponadto to bardzo krótki i konkretny termin, gdzie liczba miejsc jest ograniczona, a chętnych niezwykle wiele.\nAutorka: Natalia Szewczak, dziennikarka i sekretarz redakcji Business Insider Polska. Kontakt: natalia.szewczak@bi.pl", "content_hash": "22994b44bed0f8dfc029e0c2f11c98c8f191e498c192341329e2bad66f456b9c", "text_len": 4695}
{"schema_version": 1, "id": "0ad51af8e3479b901463192b660f55312ea3bf4a", "url": "https://businessinsider.com.pl/poradnik-finansowy/oszczedzanie", "title": "Oszczędzanie", "category": "Poradnik Finansowy", "scraped_at": "2025-12-19T01:16:44.090176Z", "text": "Chcesz zadbać o swój budżet? Sprawdź, jak zacząć mądrze oszczędzać pieniądze. W naszych poradach znajdziesz informacje, w co i jak inwestować, aby pomnażać swój kapitał.", "content_hash": "b5136d2e9dd1e537b4ca4cae920b1119f78c51af2ab8120f326afd6e6fc4f221", "text_len": 169}
{"schema_version": 1, "id": "4dde5fb5b5bd0d0a76fe47a6389c3bc3aa414581", "url": "https://businessinsider.com.pl/poradnik-finansowy/oszczedzanie-w-ikze-z-obligacjami-zobacz-strategie-i-ile-zyskasz-poradnik/pzc98hn", "title": "Dochód pasywny dla ostrożnych z turbodoładowaniem. Przykładowe strategie [PORADNIK]", "category": "Poradnik Finansowy", "scraped_at": "2025-12-19T01:16:57.049276Z", "text": "Zysk 1700 lub 3700 zł w pierwszym roku inwestowania? Brzmi jak ryzykowna gra na giełdzie, ale nic z tych rzeczy. Zainwestowanie w grudniu, może przynieść ponadprzeciętne zyski. W Business Insider Polska pokazujemy sposób na pomnożenie oszczędności dla ostrożnych.\nJeśli preferujesz ostrożnie lokować oszczędności i masz dość marnej oferty wielu banków, pokazujemy prosty sposób, który pozwala na:\n- obniżenie podatku dochodowego,\n- uniknięcie podatku Belki,\n- zarabianie niezależnie od inflacji czy stóp procentowych.\nA przy tym zabezpiecza przyszłą marną emeryturę z ZUS.\nDalsza część artykułu pod materiałem wideo\nPoniżej opisujemy, jak to działa.\nZobacz także: Szok po przejściu na emeryturę. Zdziwisz się, jak drastycznie spadną twoje dochody [TABELE]\nWażne: zamieszczone w tekście informacje i parametry mają wyłącznie charakter informacyjny i nie stanowią rekomendacji do zakupu lub sprzedaży produktów finansowych. Decyzje inwestycyjne warto poprzedzić własną analizą ryzyka i sytuacji finansowej.\nCzytaj także w BUSINESS INSIDER\nGrudzień jest miesiącem, w którym statystycznie wynagrodzenia Polaków są najwyższe w ciągu roku. Wynika to głównie z jednorazowych wypłat związanych ze świętami i innych okoliczności specyficznych dla tego okresu. Mowa o Barbórce, premiach rocznych i świątecznych, nagrodach, trzynastkach czy dodatkach na Mikołaja.\nZobacz także: Encyklopedia wynagrodzeń. Sprawdź, ile zarabia połowa twoich koleżanek i kolegów po fachu [TABELE]\nOczywiście w grudniu w związku ze świętami przybywa też kosztownych wydatków, ale ewentualne nadwyżki pieniędzy warto rozdysponować z głową, np. inwestując. Zrobienie tego właśnie teraz, jak wspomnieliśmy, może przynieść ponadprzeciętne zyski.\nPisząc o tym, nie mamy na myśli ryzykownej gry na giełdzie, a wręcz przeciwnie, mamy coś dla tych, którzy lubią bezpieczne rozwiązania (możliwie największe ograniczenie ryzyka), cenią sobie przewidywalność i stabilność, a także regularne zyski. Do tego mogą oszczędzić na podatkach i przy okazji zatroszczyć się o swoją przyszłą emeryturę.\nW Business Insiderze połączyliśmy dwa popularne ostatnio hasła: dochód pasywny i IKZE (Indywidualne Konto Zabezpieczenia Emerytalnego), a łącznikiem dla nich są proste w zrozumieniu i łatwe do skorzystania obligacje oszczędnościowe dostępne dla każdego, bez wyjątku.\nWpłaty na IKZE odliczysz od podatku. To inwestycyjne turbodoładowanie\nZacznijmy od kluczowego elementu, który jest konieczny, żeby mówić o tytułowym dochodzie pasywnym dla ostrożnych z turbodoładowaniem. Tym superbonusem jest trik, polegający na tym, że odpowiednio ulokowane oszczędności (w ramach konta IKZE) każdy może odliczyć od podatku.\nZobacz także: Mało znany sposób pozwala odzyskać z podatku nawet 5 tys. zł. Zegar tyka — sprawdź, zanim będzie za późno\n\"Z ulgi podatkowej na IKZE może skorzystać każda osoba fizyczna rozliczająca się podatkowo w Polsce na zasadach ogólnych, ryczałtu i podatku liniowego\" — zwracają uwagę eksperci PKO PTE (PKO BP Bankowy Powszechne Towarzystwo Emerytalne). W praktyce wyłączeni są tylko bezrobotni, bez dochodów.\nEksperci wskazują, że wpłaty na IKZE można odliczyć od podstawy opodatkowania — do obowiązującego w danym roku limitu. Zależy od przeciętnego prognozowanego wynagrodzenia w gospodarce i wynosi:\n- 1,2-krotność tego wynagrodzenia — dla limitu podstawowego (10 tys. 407 zł 60 gr w 2025 r.)\n- 1,8-krotność — dla osób, które prowadzą pozarolniczą działalność (15 tys. 611 zł 40 gr w 2025 r.)\nIle można zyskać? Maksymalne kwoty odliczenia w 2025 r. — przy pełnej wpłacie limitu podstawowego to:\n- 1248 zł 91 gr — przy dochodzie opodatkowanym według stawki 12 proc.\n- 3330 zł 43 gr — przy dochodzie opodatkowanym według stawki 32 proc.\nZ kolei maksymalne kwoty odliczenia w 2025 r. — dla osób prowadzących pozarolniczą działalność przy wpłacie pełnego zwiększonego limitu zależą od sposobu rozliczenia podatkowego.\n- Rozliczenie według skali podatkowej:\n1873 zł 37 gr — przy dochodzie opodatkowanym według stawki 12 proc.\n4995 zł 65 gr — przy dochodzie opodatkowanym według stawki 32 proc.\n2. Podatek liniowy:\n2966 zł 17 gr — przy dochodzie opodatkowanym według stawki 19 proc.\n3. Ryczałt ewidencjonowany:\n1873 zł 37 gr — przy przychodzie opodatkowanym według stawki 12 proc.\n2185 zł 60 gr — przy przychodzie opodatkowanym według stawki 14 proc.\n2341 zł 71 gr — przy przychodzie opodatkowanym według stawki 15 proc.\n2653 zł 94 gr — przy przychodzie opodatkowanym według stawki 17 proc.\nJak połączyć IKZE z obligacjami oszczędnościowymi?\nWiele osób, gdy myśli o IKZE, ma przed oczami OFE czy PPK, czyli inne rozwiązania w ramach oszczędzania na emeryturę poza podstawowym systemem. W nich istotnym komponentem są inwestycje na giełdzie, w akcje, co może odstraszać oszczędzających, którzy cenią sobie przede wszystkim bezpieczeństwo. Z drugiej strony nie chcą korzystać z funduszy inwestycyjnych lokujących pieniądze w bezpieczniejsze obligacje, bo po co mają płacić prowizje za coś, co potrafią sami zrobić.\nZobacz także: W co zainwestować 10 tys., 100 tys. i 1 mln zł? Sześć strategii od eksperta\nOpcją, o której wiele osób nie ma pojęcia, jest np. IKZE-Obligacje. To rozwiązanie umożliwia kupowanie obligacji oszczędnościowych niemal na takie samej zasadzie jak normalnie, bez pośredników (obsługa może się odbywać przez portal obligacjeskarbowe.pl). Jedyne ograniczenia wynikają z samej konstrukcji IKZE.\nJedyną instytucją, która oferuje specjalne IKZE oparte na detalicznych obligacjach Skarbu Państwa (czyli tzw. IKZE-Obligacje), jest Biuro Maklerskie PKO Banku Polskiego. Ma prosty interfejs, przypomina zwykłe konto bankowe. Można też skorzystać z oferty innych biur maklerskich. Różnice dotyczą głównie opłat czy interfejsu użytkownika (nieco bardziej skomplikowany, skrojony pod inwestorów giełdowych).\nW przypadku IKZE-Obligacje od BM PKO BP do wyboru są:\n- Roczne oszczędnościowe obligacje skarbowe o oprocentowaniu zmiennym (ROR)\n- Dwuletnie oszczędnościowe obligacje skarbowe o oprocentowaniu zmiennym (DOR)\n- Trzyletnie oszczędnościowe obligacje skarbowe o oprocentowaniu stałym (symbol TOS)\n- Czteroletnie indeksowane oszczędnościowe obligacje skarbowe (COI)\n- Dziesięcioletnie emerytalne oszczędnościowe obligacje skarbowe (EDO)\nZobacz także: Dochód pasywny dla ostrożnych. Możesz żyć z odsetek i więcej nie pracować [WYLICZENIA]\nKoszty? Nie są pobierane opłaty za prowadzenie konta IKZE-Obligacje za rok kalendarzowy, w którym została zawarta umowa. W każdym kolejnym roku BM PKO BP będzie potrącać po 80 zł za prowadzenie konta. To niewiele przy korzyściach.\nOczywiście ważnym ograniczeniem wynikającym z konstrukcji IKZE jest to, że wpłacane pieniądze najlepiej jest trzymać na koncie do osiągnięcia wieku emerytalnego. Późniejsza wypłata objęta jest zryczałtowanym podatkiem dochodowym w wysokości 10 proc. zamiast standardowego 19-procentowego podatku Belki od zysków kapitałowych i skali podatkowej PIT.\nJest też wyjście awaryjne. \"W każdej chwili masz możliwość wcześniejszego zakończenia oszczędzania i wypowiedzenia umowy o prowadzenie IKZE. W takim przypadku zrobimy zwrot wszystkich środków zgromadzonych na koncie IKZE\" — zapewnia BM PKO BP. Zastrzega jednak, że przepisy o IKZE mówią o konkretnych potrąceniach:\n- pieniądze wypłacone z IKZE-Obligacje jako zwrot, będą ujęte w rocznej deklaracji PIT-11. Otrzymaną kwotę należy doliczyć do dochodu w rocznym rozliczeniu PIT (opodatkowanie według skali podatkowej);\n- przekazaną kwotę pomniejszymy o opłatę za przedterminowy wykup oraz ewentualnie opłatę zgodną z taryfą, która wynika z wypowiedzenia umowy o prowadzenie IKZE-Obligacje (aktualnie brak, chyba że nastąpi to w ciągu 12 miesięcy od założenia konta — wtedy 150 zł)\nPrzy okazji warto podkreślić, że pieniądze w IKZE ustawowo są w pełni prywatne, więc podlegają dziedziczeniu.\nDochód pasywny z obligacji oszczędnościowych w IKZE. Ile można zarobić?\nW zależności od celu i potrzeb, z obligacji oszczędnościowych można tworzyć różne rodzaje kombinacji i strategie. Poniżej przedstawiamy kilka przykładowych opcji (niekoniecznie najbardziej prawdopodobnych z rynkowego punktu widzenia) dla oszczędności w wysokości 10 tys. zł (100 obligacji, każda po 100 zł), które mieszczą się w limicie skorzystania z IKZE. Podane wyliczenia mają charakter przybliżony, gdy w grę wchodzą przyszłe zmiany inflacji i stóp procentowych, których nie można precyzyjnie przewidzieć.\nDla uproszczenia pokazujemy przykłady dla osób nieprowadzących działalności. Z podziałem na tych, których dochody w skali roku nie przekraczają 120 tys. zł (12 proc. podatku) oraz tych lepiej zarabiających (nadwyżka ponad 120 tys. zł opodatkowana stawką 32 proc.).\nPropozycja 1. Cel: ochrona przed inflacją (długoterminowa)\nTen portfel ma na celu maksymalną ochronę siły nabywczej kapitału w długim okresie, wykorzystując obligacje indeksowane inflacją.\nSkład portfela:\n- 5000 zł w EDO (10-letnie obligacje indeksowane inflacją, 5,6 proc. w pierwszym roku)\n- 5000 zł w COI (czteroletnie obligacje indeksowane inflacją, 5 proc. w pierwszym roku)\nStrategia: Oprocentowanie tych obligacji w kolejnych latach to inflacja + marża (odpowiednio 1,5 proc. dla COI i 2 proc. dla EDO). Chroni to realną wartość oszczędności niezależnie od wzrostu cen.\nPrzewidywany zysk (po pierwszym roku):\n- EDO: 5000 zł x 5,6 proc. = 280 zł\n- COI: 5000 zł x 5 proc. = 250 zł\nSuma odsetek (brutto) w pierwszym roku: 530 zł\nDodatkowa korzyść podatkowa:\n- dla podatnika 12 proc. PIT: 1200 zł\n- dla podatnika 32 proc. PIT: 3200 zł\nRazem zysk z inwestycji 10 tys. zł po pierwszym roku: 530 zł + (1200 zł lub 3200 zł) = (1730 zł lub 3730 zł). W kolejnych latach tylko zyski z odsetek.\nPropozycja 2. Cel: stabilność i ochrona przed spadkiem stóp (średnioterminowa)\nTen portfel jest dla inwestora, który uważa, że stopy procentowe i inflacja będą spadać, więc chce \"zablokować\" obecne, relatywnie wysokie oprocentowanie stałe na dłuższy okres.\nSkład portfela:\n- 10 tys. zł w TOS (trzyletnie obligacje stałe, 4,65 proc. rocznie)\nStrategia: Oprocentowanie 4,65 proc. jest gwarantowane przez całe 3 lata, niezależnie od sytuacji na rynku (spadku inflacji czy stóp NBP). Daje to przewidywalny, stały dochód.\nPrzewidywany zysk (rocznie):\n- TOS: 10 tys. zł x 4,65 proc. = 465 zł\nDodatkowa korzyść podatkowa:\n- dla podatnika 12 proc. PIT: 1200 zł\n- dla podatnika 32 proc. PIT: 3200 zł\nRazem zysk z inwestycji 10 tys. zł po pierwszym roku: 465 zł + (1200 zł lub 3200 zł) = (1665 zł lub 3665 zł). W kolejnych latach tylko zyski z odsetek.\nPropozycja 3. Cel: oczekiwanie na wzrost stóp procentowych (krótkoterminowa)\nTen portfel jest dla inwestora oczekującego, że stopy procentowe NBP (obecnie 4 proc.) wzrosną w najbliższym czasie (scenariusz na kryzys gospodarczy), dzięki czemu obligacje zmiennokuponowe ROR i DOR zaczną oferować wyższe odsetki.\nSkład portfela:\n- 10 tys. zł w ROR (roczne obligacje zmienne, 4,25 proc. w pierwszym miesiącu i co najmniej 4 proc. w kolejnych)\nStrategia: Oprocentowanie i zyski w kolejnych okresach rośnie wraz ze stopami procentowymi.\nPrzewidywany zysk (po pierwszym roku):\n- ROR: 10 tys. zł x 4,25 proc. x 1/12 + 10 000 zł x 4 proc. x 11/12 = 402,08 zł\nDodatkowa korzyść podatkowa:\n- dla podatnika 12 proc. PIT: 1200 zł\n- dla podatnika 32 proc. PIT: 3200 zł\nRazem zysk z inwestycji 10 tys. zł po pierwszym roku: 402,08 zł + (1200 zł lub 3200 zł) = (1602 zł 8 gr lub 3602 zł 8 gr). W kolejnych latach tylko zyski z odsetek.\nPowyższe obliczenia odnoszą się do odsetek z obligacji po pierwszym roku oszczędzania. W kolejnych latach dokładna ich wysokość zależy od zmiennych i trudnych do dokładnego przewidzenia wskaźników inflacji i stóp procentowych. Mogą być zarówno mniejsze, jak i większe.\nNota: zamieszczone w tekście informacje mają wyłącznie charakter informacyjny i nie stanowią rekomendacji do zakupu lub sprzedaży produktów finansowych. Niniejszy tekst nie stanowi rekomendacji inwestycyjnej lub czynności doradztwa inwestycyjnego w rozumieniu §3 Rozporządzenia Ministra Finansów z dnia 19 października 2005 r. w sprawie informacji stanowiących rekomendacje dotyczące instrumentów finansowych, ich emitentów lub wystawców (Dz.U. 2005 nr 206 poz. 1715).\nAutor: Damian Słomski, dziennikarz Business Insider Polska", "content_hash": "3b77eb2b76c97bb8579f6a604f9558cf627eda7c715d9de3f97268624db70819", "text_len": 12178}
{"schema_version": 1, "id": "a4feb07392c9d79767bb04ebc279e960609ae5d7", "url": "https://businessinsider.com.pl/poradnik-finansowy/swiateczna-niespodzianka-tak-zmienily-sie-ceny-w-sklepach/7lryz7b", "title": "Świąteczna niespodzianka. Tak zmieniły się ceny w sklepach [Koszyk zakupowy Business Insidera i aplikacji PanParagon]", "category": "Poradnik Finansowy", "scraped_at": "2025-12-19T01:16:54.501593Z", "text": "Świąteczna niespodzianka. Tak zmieniły się ceny w sklepach [Koszyk zakupowy Business Insidera i aplikacji PanParagon]\nCeny podstawowych produktów spożywczych nagle wyhamowały. Ale i tak za najpopularniejsze artykuły płacimy teraz łącznie ok. 103 zł.\n- W tydzień cena koszyk zakupowego skurczyła się o 0,7 proc. — wynika z analizy aplikacji PanParagon\n- Co nie mniej zaskakujące, w sklepach jest obecnie taniej niż o tej samej porze zeszłego roku\n- Wówczas za identyczne zakupy musieliśmy płacić ponad 106 zł\n- Więcej informacji o biznesie znajdziesz na stronie Businessinsider.com.pl\n102 zł i 99 gr — tyle obecnie średnio płacimy za koszyk zakupowy — wynika z analizy ekspertów aplikacji PanParagon dla Business Insider Polska. To mniej o 0,7 proc. niż w poprzednim tygodniu — ale i o ok. 3 proc. mniej niż o tej samej porze w 2024 r.\nW ujęciu tygodniowym mamy sporo spadków cen. Za pierś kurczaka płacimy o ponad 9 proc. mniej, a za jabłka — o 4,7 proc.\nDalsza część artykułu znajduje się pod materiałem wideo\nBardzo wyraźnie tanieje też masło. Tu cena skurczyła się o ponad 4 proc. — i obecnie za 200 g płacimy średnio 7 zł i 28 gr.\nSą i wzrosty. O 5,3 proc. podrożał pomidor malinowy, a o 5 proc. — papryka czerwona. Niezmienne w stosunku do poprzedniego tygodnia nie zmieniły się natomiast ceny mleka i bułek.\nIle wynosi inflacja w Polsce\nDane GUS na temat wzrostu cen są ostatnio dosyć optymistyczne. Inflacja w Polsce w listopadzie 2025 roku wyniosła 2,4 proc. rok do roku, co oznacza spadek z 2,8 proc. w październiku. Ceny żywności i alkoholi rosną jednak szybciej — o 2,7 proc. w ujęciu rocznym.\nZobacz także: Nowe dane o inflacji zaskakują. Takiej sytuacji nie było od 20 miesięcy\nDlaczego analizujemy paragony?\nDane z paragonów mówią nam prawdę o tym, ile Polacy średnio płacą za poszczególne artykuły. Analizujemy 14 podstawowych produktów, które znajdują się na zakupowych listach większości Polaków.\nPanParagon to popularna aplikacja, dzięki której można wyszukiwać promocje, a także przechowywać paragony. Każdego miesiąca do systemu trafia ok. 2 mln dowodów zakupu. Tak obszerne, anonimowe dane z paragonów dają nam możliwość tworzenia rzetelnych analiz dotyczących m.in. rzeczywistych cen produktów, realnej inflacji czy aktualnych trendów zakupowych.\nZobacz także: System kaucyjny nie obejmie wszystkich. Muszą spełnić jeden warunek\nZ narzędzia korzystają mieszkańcy zarówno wielkich miast, jak i mniejszych ośrodków. I ci, którzy kupują w dyskontach, i ci, którzy preferują osiedlowe warzywniaki. Daje to nam zatem pełny przekrój cenowy.\nAutor: Mateusz Madejski, dziennikarz Business Insider Polska", "content_hash": "268c0a68bc1de02ea2e446a30a6ef9316d28ff12a672eea83eb6f154f752ea57", "text_len": 2617}
{"schema_version": 1, "id": "3e9984514af199477396b38fcc97163fa3dfc080", "url": "https://businessinsider.com.pl/poradnik-finansowy/ubezpieczenia", "title": "Ubezpieczenia", "category": "Poradnik Finansowy", "scraped_at": "2025-12-19T01:16:46.569273Z", "text": "Chcesz ubezpieczyć mieszkanie, samochód lub swoją rodzinę? Podpowiemy Ci, jak się do tego zabrać, na co zwrócić uwagę wybierając ubezpieczyciela, gdzie szukać najlepszych ofert ubezpieczeniowych i jakie warianty ubezpieczeń będą najkorzystniejsze dla Ciebie.", "content_hash": "3c8f34795ddbf8bf00e189df4e6b945ccd6ed0b6004900088c4573c2bcb7a22b", "text_len": 258}
{"schema_version": 1, "id": "3a2a485b836f9e0196009be5ce317f230de573bd", "url": "https://businessinsider.com.pl/praca/akcja-w-biedronce-pracownicy-reaguja-na-skandaliczne-warunki-koszmar/jfrc29l", "title": "Akcja pod Biedronką przed świętami. Pracownicy sieci mają dość", "category": "Praca", "scraped_at": "2025-12-19T01:16:21.376947Z", "text": "Akcja pod Biedronką przed świętami. Pracownicy sieci mają dość\nPrzedświąteczny okres w sklepach Biedronka i innych sieciach handlowych upływa pod znakiem wzmożonego ruchu i napiętej atmosfery. Handlowa \"Solidarność\" zwraca uwagę na przeciążenie personelu i zapowiada akcję protestacyjną.\n- Pracownicy dużych sieci handlowych pokonują dziennie nawet 20 km — alarmuje Handlowa \"Solidarność\"\n- Przed świętami pracują po kilkanaście godzin dziennie, bo obsady sklepów są za małe\n- W tym roku Wigilia jest dniem wolnym od handlu. Nowe przepisy, które miały ułatwić życie kasjerom, zdaniem związkowców przynoszą odwrotny efekt\n- Więcej informacji o biznesie znajdziesz na stronie Businessinsider.com.pl\nW poniedziałek, 22 grudnia, część placówek będzie czynna nawet do godziny 1.00 w nocy, jednak — jak alarmują związkowcy — lista problemów pracowników jest znacznie dłuższa. Handlowa \"Solidarność\" zwraca uwagę na przeciążenie personelu i zapowiada protesty w kilku miastach.\nBiedronka. \"Pracownicy przemierzają nawet 20 km dziennie\"\nDalsza część artykułu pod materiałem wideo:\nPierwsza akcja protestacyjna została zaplanowana na czwartek, 18 grudnia, przed sklepem Biedronka przy ul. Paderewskiego w Katowicach. Związkowcy zamierzają rozdawać opłatki i ulotki, apelując do klientów o wsparcie pracowników handlu. Podobne działania mają się odbyć także we Wrocławiu, Lublinie i Warszawie.\nWedług Handlowej \"Solidarności\", pracownicy dużych sieci handlowych pokonują dziennie nawet 20 km, przemieszczając się między sklepowymi półkami, a kasjerki podczas jednej zmiany przerzucają do 1,5 tony towarów. Dodatkowym obciążeniem są wydłużone godziny otwarcia sklepów. W mniejszych miejscowościach, gdzie komunikacja publiczna jest ograniczona, powrót do domu po pracy staje się dla wielu wyzwaniem.\nBiedronka przed świętami. Pracownicy pracują nawet kilkanaście godzin dziennie\n— Pracownicy przed świętami pracują po kilkanaście godzin dziennie, bo obsady sklepów są za małe. Chcemy prosić klientów o wsparcie i apelować o empatię oraz szacunek dla pracowników handlu — podkreśla Alfred Bujara, przewodniczący Krajowego Sekretariatu Banków, Handlu i Ubezpieczeń NSZZ \"Solidarność\".\nW tym roku po raz pierwszy Wigilia przypada jako dzień wolny od handlu. Nowe przepisy, które miały ułatwić życie kasjerom, zdaniem związkowców przynoszą odwrotny efekt. — Pracownicy muszą odpracować wolną Wigilię, pracując w dodatkową niedzielę handlową. Na tych przepisach skorzystali wszyscy, tylko nie pracownicy handlu — ocenia Bujara.\nBiedronka: Protest nie jest wymierzony w naszą firmę\nSieć Biedronka podkreśla, że nie prowadzi sporu zbiorowego ze związkami zawodowymi. — Zakładamy, że zapowiadany protest organizacji związkowych nie jest wymierzony w naszą firmę i nie stanowi elementu sporu zbiorowego, ponieważ taki spór w naszej firmie nie istnieje — komentuje w rozmowie z \"Faktem\" Katarzyna Strugalska, dyrektor ds. relacji pracowniczych w sieci Biedronka.\nStrugalska dodaje, że planowana akcja ma na celu zwrócenie uwagi na sytuację pracowników całej branży handlowej w świetle nowego ustawodawstwa. — W zamian za Wigilię wolną od handlu, pracownicy pracują w grudniu przez trzy niedziele handlowe. Wybór naszej placówki traktujemy jako oczywisty ze względu na fakt, że jesteśmy największą siecią handlową — zaznacza.\nBiedronka. Godziny otwarcia\nJak podkreśla sieć, czas pracy marketów jest dostosowywany do potrzeb klientów, a wydłużone godziny otwarcia nie wpływają na wydłużenie czasu pracy kasjerów. — Grafik pracy w poniedziałek (22 grudnia) jest ułożony tak, aby pracownicy, którzy zgłosili problem z późnym powrotem do domu, mogli pracować od rana — wyjaśnia Strugalska.\nPracownicy rozpoczynający pracę później i obecni w sklepie podczas zamknięcia, zostają w placówce w nocy, aby przygotować sklep na kolejny dzień handlu. Jest to standardowa procedura stosowana przez cały rok, a czas pracy w tym przypadku jest czasem równoważnym, zgodnie z przepisami prawa pracy. We wtorek, 23 grudnia, kiedy większość sklepów będzie otwarta do godz. 23.30, pracownicy zakończą pracę przed północą — zgodnie z procedurą obowiązującą w soboty przed niedzielą niehandlową.\nBiedronka zapewnia, że grudzień to zawsze okres wzmożonej pracy w całej branży handlowej, a grafiki są dostosowywane do potrzeb biznesowych.", "content_hash": "3484f0157e72787ca968dfd010521d122a5336e15212870126655e4ab1586694", "text_len": 4292}
{"schema_version": 1, "id": "f4fe96bcaf73acffa047e8ec38d2531c072c81d6", "url": "https://businessinsider.com.pl/praca/bezrobocie-w-metropoliach-i-regionach-kto-wygra-w-walce-o-pracownika/mq3pyd9", "title": "Mapa polskiego rynku pracy – wyspy dobrobytu i morze problemów [RAPORT]", "category": "Praca", "scraped_at": "2025-12-19T01:16:35.842798Z", "text": "Mapa polskiego rynku pracy – wyspy dobrobytu i morze problemów [RAPORT]\nPolski rynek pracy to archipelag metropolii z niedoborem pracowników pośród regionów, gdzie bezrobocie sięga 20 proc., a jedna oferta pracy przyciąga dziesiątki chętnych. Dane za trzeci kwartał 2025 r. pokazują wyraźnie, że mówienie o jednolitym rynku pracy nie ma sensu. To dziesiątki lokalnych rynków działających według zupełnie innych reguł.\n- W przypadku polskiego rynku pracy, klasyczny podział na metropolie i peryferie stracił sens\n- Duże miasta wciąż przyciągają młodych pracowników, zwiększając jednocześnie problemy demograficzne i ekonomiczne w mniej rozwiniętych regionach\n- Niezależnie od miejsca ogromnym problemem jest strukturalne niedopasowanie kompetencji do lokalnych potrzeb rynku\n- Więcej informacji o biznesie znajdziesz na stronie Businessinsider.com.pl\nGdy mowa o wynagrodzeniach, Mazowsze pozostaje punktem odniesienia. To region, który od lat wyznacza finansowe i gospodarcze standardy. Zgodnie z danymi raportów regionalnych Randstad, średnie wynagrodzenie w województwie mazowieckim w okresie styczeń–wrzesień 2025 r. wyniosło 10 213 zł brutto miesięcznie, co czyni je bezkonkurencyjnym liderem kraju.\nW województwie warmińsko-mazurskim — na końcu płacowej tabeli — średnia pensja to 7 310 zł brutto. Oznacza to różnicę przekraczającą 2 600 zł miesięcznie, czyli ponad 31 tys. zł rocznie. Nawet silne regiony przemysłowe i usługowe, takie jak Śląsk czy Małopolska, pozostają wyraźnie w tyle — odpowiednio o ponad 1 200 zł i 700 zł względem lidera.\n\"Średnia krajowa\" niewiele mówi więc o realnych kosztach pracy. Warszawa i jej otoczenie funkcjonują w innej lidze kosztowej niż większość kraju i znacząco tę średnią zawyżają.\nWyspy dobrobytu o najniższym bezrobociu\nMetropolie stały się dziś motorami rynku pracy. Nie tylko oferują najwyższe wynagrodzenia, lecz także wchłaniają pracowników z całego kraju. Poznań, ze stopą bezrobocia na poziomie 1,3 proc., Warszawa z 1,6 proc. czy największe miasta Górnego Śląska, z wartościami rzędu 1,5–2 proc., to rynki, na których to pracodawcy konkurują o kandydatów, a nie odwrotnie. W tych lokalizacjach klasyczne pojęcie \"rynku pracodawcy\" właściwie nie istnieje.\nEfekt uboczny tego procesu jest jednak mniej optymistyczny. Duże miasta wysysają kapitał ludzki z mniejszych ośrodków, pogłębiając różnice rozwojowe. Dla młodych ludzi z Podlasia, Lubelszczyzny czy części Podkarpacia migracja do metropolii często nie jest już wyborem, ale koniecznością.\nCzytaj też: Wiemy, kto dziś podbija branżę IT. Ci specjaliści zarabiają fortunę\nRynek pracodawcy kontra rynek pracownika\nPod powierzchnią dobrych wyników największych miast w Polsce rozciąga się morze problemów strukturalnych, które szczególnie dotykają regiony peryferyjne. Poszczególne powiaty w województwach podkarpackim, świętokrzyskim, warmińsko-mazurskim czy w części mazowieckiego poza aglomeracją warszawską, wciąż zmagają się z bezrobociem na poziomie dwucyfrowym.\nSkrajności są uderzające nawet w obrębie jednego województwa. Podczas gdy Warszawa notuje bezrobocie na poziomie 1,6 proc., zaledwie 120 kilometrów dalej, w powiecie szydłowieckim, wskaźnik sięga 21 proc. — to różnica trzynastokrotna.\nPodobnie jest na Dolnym Śląsku: we Wrocławiu bezrobocie wynosi 2,2 proc., w powiecie górowskim — 15,2 proc. W województwie kujawsko-pomorskim, kiedy Bydgoszcz notuje 2,7 proc. bezrobocia, powiat radziejowski mierzy się z poziomem 14,7 proc.\nW praktyce mamy więc równocześnie rynek pracownika w metropoliach i rynek pracodawcy w Polsce peryferyjnej, gdzie stabilność zatrudnienia jest priorytetem. Oba istnieją równolegle, ale nie mają ze sobą nic wspólnego.\nCzytaj też: Polskie bezrobocie na drugim miejscu w Europie. Załamanie rynku pracy w Skandynawii [MAPA]\nMotorem zmiany pracy częściej jest lęk niż potrzeba rozwoju\nRok 2025 przyniósł także wyraźną zmianę w motywacjach pracowników. Owszem, pieniądze nadal pozostają głównym impulsem do zmiany pracy — wskazuje na nie 53 proc. badanych. Jednak na drugie miejsce wysunął się lęk przed niestabilnością finansową firmy — aż 29 proc. pracowników obawia się redukcji etatów, problemów płynnościowych czy upadłości pracodawcy.\nJednocześnie ponad 53 proc. zatrudnionych w ogóle nie planuje zmiany pracy. Nie jest to jednak efekt lojalności, lecz rosnącej ostrożności i niepewności makroekonomicznej. Stabilność stała się nową walutą na rynku pracy. Pracownicy wybierają firmy z ugruntowaną pozycją. Poczucie bezpieczeństwa jest dla nich priorytetem.\nBezrobotni absolwenci szkół wyższych\nWbrew intuicji problem bezrobocia w coraz większym stopniu dotyka osób z wyższym wykształceniem, zwłaszcza w wielkich ośrodkach miejskich. W Warszawie aż 35 proc. zarejestrowanych bezrobotnych posiada dyplom uczelni wyższej, w Krakowie — 31 proc., a w Poznaniu — 36 proc. To już nie jest zjawisko marginalne.\nDla porównania, w województwach takich jak warmińsko-mazurskie, podlaskie czy lubelskie osoby z wyższym wykształceniem stanowią zaledwie 10-16 proc. bezrobotnych. Dominują tam osoby z wykształceniem zasadniczym zawodowym, gimnazjalnym lub podstawowym.\nTen kontrast odsłania strukturalne niedopasowanie edukacji do potrzeb rynku pracy. W metropoliach powstała nadpodaż kompetencji humanistycznych, administracyjnych i wąsko wyspecjalizowanych stanowisk biurowych, podczas gdy w całym kraju brakuje elektryków, operatorów maszyn, kierowców, spawaczy czy techników utrzymania ruchu. To historia niespełnionych ambicji całego pokolenia, któremu obiecano, że dyplom to klucz do sukcesu.\nMapa bezrobocia i strategie firm\nDla biznesu mapy bezrobocia i płac stają się narzędziem strategicznym. Firmy coraz częściej lokują centra usług, magazyny czy zakłady produkcyjne poza głównymi metropoliami — nie z powodu niższych kosztów gruntów, lecz z powodu dostępności kadr.\nTam, gdzie bezrobocie sięga kilkunastu procent, problemem nie jest brak pracowników, lecz ich niedopasowanie kompetencyjne. Pracodawcy zaczynają rozumieć, że inwestycja w rozwój poszukiwanych umiejętności, może się szybko zwrócić.\nTrzy rzeczywistości polskiego rynku pracy\nPolski rynek pracy to trzy odrębne rzeczywistości. Pierwszą tworzą duże metropolie — Warszawa, Poznań, Wrocław, Kraków i Trójmiasto — z niskim bezrobociem (poniżej 2,5 proc.) i intensywną walką o talenty.\nDruga to regiony peryferyjne: część Podkarpacia, Świętokrzyskie, Warmia i Mazury oraz Podlasie — obszary, w których rynek pracy kurczy się szybciej niż populacja, a młodzi wyjeżdżają za każdą realną szansą zawodową.\nTrzecią rzeczywistość stanowią miasta średniej wielkości (Bydgoszcz, Lublin, Rzeszów, Kielce) oraz powiaty otaczające metropolie. To one stają się nowymi punktami wzrostu: przyciągają inwestorów, tworzą stabilne miejsca pracy i korzystają z dobrej infrastruktury — ale bez warszawskich kosztów zatrudnienia.\nWiele wskazuje na to, że ten krajobraz w najbliższych latach stanie się jeszcze bardziej zróżnicowany. Dla pracowników oznacza to, że kluczowymi kompetencjami przyszłości stają się mobilność zawodowa i gotowość do zmiany kwalifikacji zawodowych. Dla firm — że walka o talenty nie rozstrzyga się już tylko wysokością pensji, ale również reputacją, stabilnością i lokalizacją.", "content_hash": "879e3db2c23eb09a1a991db9de148e6c7b6c94352e6d2fc61c5b3d3f1e1ea142", "text_len": 7187}
{"schema_version": 1, "id": "b49032d453ae9edd5c1176b79f485aa7a83041bd", "url": "https://businessinsider.com.pl/praca/dlaczego-firma-nie-odpowiada-na-cv-to-mogla-byc-oferta-widmo/0m6vk0d", "title": "Co piąte ogłoszenie to oferta-widmo? \"Aplikujesz w czarną dziurę\"", "category": "Praca", "scraped_at": "2025-12-19T01:16:18.711568Z", "text": "Co piąte ogłoszenie to oferta-widmo? \"Aplikujesz w czarną dziurę\"\nAż 22 proc. ofert pracy opublikowanych w zeszłym roku w internecie to tzw. oferty-widma — wynika z badania przeprowadzonego w Niemczech, Wielkiej Brytanii i USA. Inne dane pokazują, że odsetek ten może być jeszcze wyższy. Dlaczego firmy publikują takie ogłoszenia?\n- \"Ciągle widziały to samo ogłoszenie i pytały mnie, czy powinny ponownie aplikować. Aplikowały w czarną dziurę\" — mówi ekspertka ds. rekrutacji, która zetknęła się z ofertami-widmo dzięki kobietom, które szkoliła\n- Kanadyjska prowincja postanowiła ukrócić tę praktykę pracodawców — pisze BBC\n- Kolejnym problemu jest \"ghosting\" w procesie rekrutacji\n- Więcej informacji o biznesie znajdziesz na stronie Businessinsider.com.pl\nOferta-widmo to określenie odnoszące się do praktyki pracodawców ogłaszających wakaty, które nie istnieją. W niektórych przypadkach stanowiska mogą być już obsadzone, ale w innych praca mogła nigdy nie być dostępna.\nDlaczego firma nie odpowiada na CV? To mogła być oferta-widmo\nDalsza część artykułu pod materiałem wideo:\nAż 22 proc. ofert pracy opublikowanych w zeszłym roku w internecie dotyczyło stanowisk, na które pracodawca nie miał zamiaru nikogo zatrudnić — wynika z badania przeprowadzonego w USA, Wielkiej Brytanii i Niemczech przez dostawcę oprogramowania rekrutacyjnego Greenhous.\nInne badanie przeprowadzone w Wielkiej Brytanii pokazało, że odsetek ten jest jeszcze wyższy i wynosi 34 proc.\nKanadyjska prowincja Ontario postanowiła ukrócić tę praktykę. Od 1 stycznia firmy będą musiały ujawniać, czy stanowisko, którego dotyczy ogłoszenie, jest aktywnie obsadzane — pisze BBC.\nPracodawca cię zghostował? Nie w Ontario\nOntario podejmuje również działania mające na celu rozwiązanie problemu \"ghostingu\" w procesie rekrutacji, który polega na tym, że firmy nie odpowiadają kandydatom. Firmy w prowincji zatrudniające ponad 25 pracowników będą teraz musiały odpowiedzieć osobie, z którą przeprowadziły rozmowę kwalifikacyjną, w ciągu 45 dni.\nNadal jednak pracodawcy nie będą musieli kontaktować się z nikim, kogo nie wybrali na rozmowę kwalifikacyjną.\nW innych częściach Kanady, a także w Stanach Zjednoczonych i Wielkiej Brytanii nie ma prawnego obowiązku odpowiadania kandydatom.\nOgłoszenia-widmo. \"Aplikowały w czarną dziurę\"\nJasmine Escalera jest doradcą zawodowym i ekspertem ds. rekrutacji, mieszka w Miami. Po raz pierwszy zetknęła się z ofertami-widmo dzięki kobietom, które szkoliła. \"Ciągle widziały to samo ogłoszenie i pytały mnie, czy powinny ponownie aplikować. Aplikowały w czarną dziurę. Morale każdego poszukującego pracy zostaje zmiażdżone\" — mówi BBC.\nDlaczego więc firmy publikują takie ogłoszenia? Badania dr Escalery wskazują na szereg przyczyn.\n\"Przeprowadziliśmy ankietę wśród menedżerów ds. rekrutacji i odkryliśmy, że niektóre firmy publikują ogłoszenia, aby stworzyć pulę talentów\" — mówi. \"Nie chodzi o to, że nie chcą zatrudniać, raczej o to, że nie zatrudniają od razu\".\n\"Inne, jak odkryliśmy, zawyżały liczby i starały się pokazać, że ich firma się rozwija, nawet jeśli tak nie jest\" — dodaje.\nDr Escalera dodaje, że słyszała nawet o firmach publikujących ogłoszenia o pracę w celu pozyskania i sprzedaży danych.", "content_hash": "89bd79e3aa555199239e52050308a0b633a1ffb6d3c7d21b314645be3cdad412", "text_len": 3211}
{"schema_version": 1, "id": "cee3b9695dd9401001a7d2426c7c28338c9589b2", "url": "https://businessinsider.com.pl/praca/emerytury/emerytura-w-grudniu-przed-swietami-zus-wydal-komunikat/jw47kf3", "title": "Kiedy będzie wypłacana emerytura w grudniu? ZUS potwierdza ważną zmianę", "category": "Praca", "scraped_at": "2025-12-19T01:16:19.962466Z", "text": "Kiedy będzie wypłacana emerytura w grudniu? ZUS potwierdza ważną zmianę\nZUS wypłaca emerytury siedem razy w miesiącu w ściśle określonych terminach. Grudzień jest jednak pod tym względem wyjątkowym miesiącem. \"Dziś na pocztę trafiły środki przeznaczone na wypłatę emerytur i rent dla osób, których termin przypada na 25. dzień miesiąca\" — informuje ZUS. Kiedy pieniądze trafią na konta seniorów?\n- ZUS standardowo wypłaca emerytury 1., 5., 6., 10., 15., 20. i 25. dnia miesiąca\n- Sytuacja zmienia się, gdy termin wypłaty wypada w święto. A tych w grudniu nie brakuje\n- Ponadto niektórzy emeryci dostaną w grudniu dwa przelewy\n- Więcej informacji o biznesie znajdziesz na stronie Businessinsider.com.pl\nZUS wypłaca emerytury siedem razy w miesiącu: 1., 5., 6., 10., 15., 20. i 25. dnia każdego miesiąca. Jeśli jednak termin wypłaty przypada na dzień wolny od pracy lub święto, przelew realizowany jest wcześniej. W tym roku oznacza to, że seniorzy otrzymają grudniowe przelewy jeszcze przed świętami Bożego Narodzenia.\nEmerytura przed świętami. Kiedy przelew z ZUS?\nDalsza część artykułu pod materiałem wideo:\n\"Dziś na pocztę trafiły środki przeznaczone na wypłatę emerytur i rent dla osób, których termin przypada na 25. dzień miesiąca. A już 22 grudnia pieniądze trafią także na konta bankowe. Oznacza to, że jeszcze przed Wigilią środki będą u świadczeniobiorców\" — informuje ZUS.\nOto harmonogram wypłat w grudniu:\nW tym roku kalendarzowym przesunięciu uległy zatem aż cztery terminy:\n- 6 grudnia (sobota) — wypłata nastąpi 5 grudnia (piątek),\n- 20 grudnia (sobota) — wypłata nastąpi 19 grudnia (piątek),\n- 25 grudnia (czwartek, Boże Narodzenie) — wypłata nastąpi 23 grudnia,\n- 1 stycznia 2026 (Nowy Rok) — wypłata nastąpi 31 grudnia 2025 (środa).\nEmerytura w grudniu. Kto dostanie dwa przelewy z ZUS?\nJednak największa zmiana dotyczy emerytów, których termin wypłaty przypada na 1. dzień miesiąca. Ponieważ 1 stycznia 2026 r. to dzień świąteczny, ZUS przeleje styczniowe świadczenie już 31 grudnia 2025 r. W praktyce oznacza to, że seniorzy ci otrzymają w grudniu dwa przelewy: jeden za grudzień, drugi za styczeń.\nW efekcie, na kontach niektórych osób pojawi się w 2025 r. aż 15 przelewów: 12 miesięcznych, trzynasta i czternasta emerytura oraz styczniowe świadczenie wypłacone z wyprzedzeniem. Warto jednak pamiętać, że nie jest to dodatkowa emerytura — to jedynie przesunięcie terminu wypłaty. W styczniu 2026 r. osoby te nie otrzymają już kolejnego przelewu.\nPrzesunięcia w harmonogramie wypłat nie zmieniają wysokości emerytury ani nie wpływają na prawo do trzynastej czy czternastej emerytury. Dla wielu seniorów jednak otrzymanie dwóch przelewów w krótkim czasie może mieć duże znaczenie psychologiczne, szczególnie w okresie świątecznych wydatków.", "content_hash": "d6b97fcf93f11d69e549ad99f1e8704550d274d4251de179ce1630baaa9befd9", "text_len": 2758}
{"schema_version": 1, "id": "6b66dd42dce2ca9fbc87ff20f4d8a337493e9dc9", "url": "https://businessinsider.com.pl/praca/emerytury/emerytury-przed-swietami-zus-przyspieszy-wyplate/e8dp403", "title": "Ważna informacja dla emerytów. ZUS podał, co z wypłatą na święta", "category": "Praca", "scraped_at": "2025-12-19T01:16:33.203597Z", "text": "Ważna informacja dla emerytów. ZUS podał, co z wypłatą na święta\nZUS podał, kiedy wypłaci emerytury. W związku z Bożym Narodzeniem przelewy do ponad 8 mln osób pójdą inaczej niż zwykle i podano daty. Ciekawe w całej informacji jest to, że urząd zachęca do zakładania kont bankowych i otrzymywania świadczeń przelewem, ale jednocześnie podał, że emerytury na pocztę trafią o cztery dni wcześniej niż przelewy na konta.\n\"Osoby, których termin płatność emerytury albo renty przypada na 25. dzień miesiąca, w grudniu pieniądze otrzymają jeszcze przed Wigilią\" — ogłosił ZUS. Dzięki temu emeryci nie zaczną świętowania z pustym portfelem i nie będą musieli czekać do zakończenia świąt, żeby pobrać świadczenie. W komunikacie podano konkretne daty przelewów.\nDalszy ciąg tekstu pod materiałem wideo\nWiadomość na serwisie X zawiera daty przesyłu i zachętę do zakładania kont. Jednocześnie jednak ZUS zniechęcił potencjalnych właścicieli konta bankowego.\nZgodnie z informacją przelew na pocztę pójdzie 18. grudnia, a przelew na konta dopiero 22. grudnia. Nie wyjaśniono skąd ta różnica i to aż czterech dni. Innymi słowy, emeryci odbierający na poczcie mogą mieć pieniądze wcześniej, tj. o ile listonosz zdąży przed 22. grudnia.\nPrzelewy na konta mogą dotyczyć zarówno osoby uprawnionej, jak i upoważnionej do odbioru świadczenia.\nDo ustalenia przelewów na konto potrzebny jest wniosek o wypłatę świadczenia na rachunek bankowy, który można pobrać ze strony internetowej ZUS. Formularz wniosku jest również dostępny w punkcie informacyjnym w sali obsługi klientów w każdej jednostce organizacyjnej ZUS.\nDokumenty można złożyć dopiero po założeniu rachunku bankowego. Można to zrobić nie tylko w urzędach ZUS, ale też za pośrednictwem poczty lub w formie dokumentu elektronicznego przez serwis PUE.\nPonad 8 mln emerytów w ZUS\nWedług najnowszych danych ZUS, emerytury i renty z tej instytucji pobierało 8 mln 36 tys. osób w Polsce. Przeciętna emerytura lub renta z ZUS wynosiła we wrześniu 4139,46 zł brutto i była wyższa o 322 zł od tej wypłacanej w grudniu ub.r.\nMiesięcznie na wypłaty idzie już ponad 33 mld zł i to o 2,6 mld zł więcej niż przed waloryzacją w lutym.", "content_hash": "6ca1a8957a678a21b62afa10eb212684f896f4e1a3193e9cacc48a0ad19dc890", "text_len": 2159}
{"schema_version": 1, "id": "89be3e723481267359974fe813088e315de6c4fa", "url": "https://businessinsider.com.pl/praca/emerytury/przecietna-emerytura-w-polsce-zus-pokazal-nowe-dane-o-finansach/lmv9gek", "title": "ZUS ujawnił dane finansowe. Oto prawda o obcokrajowcach oraz średnich emeryturach i rentach", "category": "Praca", "scraped_at": "2025-12-19T01:16:22.739106Z", "text": "ZUS ujawnił dane finansowe. Oto prawda o obcokrajowcach oraz średnich emeryturach i rentach\nZakład Ubezpieczeń Społecznych deklaruje, że sytuacja finansowa polskiego systemu jest stabilna. Przy okazji publikacji danych dostaliśmy kilka ciekawych kwot i wykresów. M.in. dotyczących tego, komu i ile świadczeń wypłaca ZUS. Szybko przybywa np. obcokrajowców ubezpieczonych w Polsce. Jest ich już blisko 1,3 mln.\nFundusz Ubezpieczeń Społecznych (FUS) utrzymuje stabilną sytuację finansową po trzech kwartałach 2025 r. — deklaruje ZUS. Wskaźnik pokrycia wydatków wpływami ze składek wyniósł 81,5 proc. w trzecim kwartale i 82,8 proc. w okresie od stycznia do września.\nZobacz także: To ich państwo \"dociska\" najmocniej. Nie, nie chodzi o przedsiębiorców [DANE]\nRośnie liczba ubezpieczonych i obcokrajowców\nLiczba osób objętych ubezpieczeniami emerytalnym i rentowymi na koniec września 2025 r. wyniosła ponad 16 mln 224 tys., co oznacza wzrost o 19,5 tys. w porównaniu z analogicznym okresem ubiegłego roku.\nNajwiększą grupę stanowili pracownicy, którzy stanowili 70,6 proc. ubezpieczonych. Osoby prowadzące działalność gospodarczą oraz współpracujące z nimi stanowiły 11,3 proc., a osoby pracujące na podstawie umów cywilnoprawnych — 9 proc.\nDalsza część artykułu pod materiałem wideo\nW strukturze ubezpieczonych 7,8 proc. stanowili obcokrajowcy. Na koniec września w ZUS zarejestrowano 1 mln 267 tys. osób z zagranicy, co oznacza wzrost o 7,6 proc. w stosunku do września 2024 r.\nWśród nich największą grupę stanowili pracownicy (56,8 proc.), a kolejną zleceniobiorcy (36,6 proc.).\nNajwiększą grupą obcokrajowców od wielu lat są obywatele Ukrainy. Na koniec trzeciego kwartału br. ich liczba wyniosła 839,0 tys., co stanowiło 66,2 proc. wszystkich obcokrajowców zarejestrowanych w ZUS oraz 5,2 proc. wszystkich ubezpieczonych.\nKolejną dużą grupą obcokrajowców są obywatele Białorusi. Na koniec omawianego okresu w ZUS było zarejestrowanych 137,2 tys. osób z Białorusi — to 10,8 proc. wszystkich ubezpieczonych cudzoziemców. Liczba zarejestrowanych w ZUS obywateli Białorusi wzrosła o 1,9 proc. w stosunku do stanu na koniec września 2024 r\nZobacz także: Wyjechali pracować do Skandynawii 20-30 lat temu. Dziś mają takie emerytury [KWOTY]\nPrzychody i wydatki FUS w 2025 r.\nNajważniejszym źródłem przychodów FUS w analizowanym okresie były składki na ubezpieczenia społeczne, których wartość wyniosła 284,5 mld zł, co oznacza wzrost o 9,3 proc. względem analogicznego okresu 2024 r.\nKoszty FUS w okresie od stycznia do września 2025 r. wyniosły 339,3 mld zł, co oznacza wzrost o 30,2 mld zł w porównaniu z rokiem poprzednim.\nNajwiększą pozycję wśród wydatków stanowiły transfery na rzecz ludności, które wyniosły 330,9 mld zł. Obejmowały one głównie świadczenia emerytalno-rentowe oraz zasiłki. Wydatki na emerytury i renty wyniosły ponad 300 mld zł, co oznacza wzrost o 9,6 proc. rok do roku.\nPrzeciętne emerytury i renty z ZUS\nPrzeciętna wypłata świadczenia emerytalno-rentowego w okresie styczeń–wrzesień br. wyniosła 4031 zł 87 gr i była wyższa od wypłacanej w analogicznym okresie poprzedniego roku o 8,8 proc.\nZobacz także: Polacy w wieku 35-44 lat zarabiają najwięcej. GUS ujawnia szczegóły [TABELE]", "content_hash": "d9dae4fb792f390e009a02b48b4275fed83b2621742dc34bc0aad370100bec14", "text_len": 3201}
{"schema_version": 1, "id": "0de1bf97b8420699f1bab09e74f86795abf99f75", "url": "https://businessinsider.com.pl/praca/emerytury/zus-przejal-350-tys-zl-skladek-emerytalnych-rpo-interweniuje/521lgnb", "title": "Myślała, że wpłaca na swoją emeryturę. ZUS zabrał jej 350 tys. zł", "category": "Praca", "scraped_at": "2025-12-19T01:16:37.280400Z", "text": "Myślała, że wpłaca na swoją emeryturę. ZUS zabrał jej 350 tys. zł\nZUS znalazł się pod lupą Rzecznika Praw Obywatelskich. Jak ocenia RPO, opisywane przez media decyzje Zakładu Ubezpieczeń Społecznych naruszają konstytucyjne standardy ochrony praw jednostki.\n- Rzecznik Praw Obywatelskich skierował do resortu pracy pytanie dotyczące kontrowersyjnych decyzji ZUS\n- Chodzi o przypadki wyłączenia obywateli z ubezpieczeń społecznych nawet kilkadziesiąt lat wstecz, bez możliwości odzyskania nienależnie pobranych składek\n- Pani Aldonie ZUS skonfiskował 350 tys. zł składek emerytalnych. To niejedyny taki przypadek\n- Więcej informacji o biznesie znajdziesz na stronie Businessinsider.com.pl\nZUS może w każdym momencie powiedzieć, że niepotrzebnie przez 20 lat płaciłeś składki emerytalne, a skoro tak, to jesteś sam sobie winny i my te składki teraz przyjmujemy — pisze \"Gazeta Wyborcza\".\nZUS przejmuje składki emerytalne. RPO interweniuje\nDalsza część artykułu pod materiałem wideo:\nRzecznik Praw Obywatelskich, Marcin Wiącek, skierował do Minister Rodziny, Pracy i Polityki Społecznej, Agnieszki Dziemianowicz-Bąk, pytanie dotyczące kontrowersyjnych decyzji Zakładu Ubezpieczeń Społecznych.\nChodzi o przypadki wyłączenia obywateli z ubezpieczeń społecznych nawet kilkadziesiąt lat wstecz, bez możliwości odzyskania nienależnie pobranych składek. Zdaniem RPO, takie działania naruszają konstytucyjne standardy ochrony praw jednostki, w tym zasadę zaufania obywatela do państwa i prawa.\nZUS przejął 350 tys. zł składek emerytalnych\nJak donosi \"Gazeta Wyborcza\", jednym z przykładów takich działań jest przypadek pani Aldony, która przez 19 lat odprowadzała składki na ubezpieczenia społeczne jako pracownik swojej spółki.\nZUS uznał jednak, że nigdy nie powinna była ich płacić, argumentując, że jako większościowy udziałowiec spółki nie mogła być traktowana jako klasyczny pracownik. W opinii ZUS jej umowa o pracę była pozorna, co skutkowało wykluczeniem jej z ubezpieczeń społecznych.\nZ jej indywidualnego konta w ZUS zniknęło 350 tys. zł. ZUS je przejął i przelał do jednego wielkiego worka Funduszu Ubezpieczeń Społecznych — wyjaśnia \"GW\".\nSkładki ZUS. Czy Zakład Ubezpieczeń Społecznych może je przejąć?\nZmiany w ustawie o systemie ubezpieczeń społecznych, które weszły w życie 1 stycznia 2022 r. (w ramach Polskiego Ładu), miały na celu odciążenie Funduszu Ubezpieczeń Społecznych i budżetu państwa. Jednym z kluczowych postanowień było ograniczenie możliwości składania korekt deklaracji rozliczeniowych przez płatników składek do 5 lat. Jednak zdaniem RPO, praktyka stosowania tych przepisów budzi poważne wątpliwości.\nSzczególnie kontrowersyjna jest koncepcja tzw. wspólnika iluzorycznego, która pojawiła się w decyzjach ZUS i orzecznictwie. Zgodnie z nią, jeśli jeden ze wspólników dwuosobowej spółki z o.o. posiada minimalny udział, organ rentowy może uznać, że spółka w rzeczywistości funkcjonuje jako jednoosobowa.\nW praktyce oznacza to, że zatrudnienie drugiego wspólnika na podstawie umowy o pracę może zostać zakwestionowane, a osoba taka nie będzie objęta obowiązkowymi ubezpieczeniami społecznymi.\n— Tego typu konstrukcja nie wynika z decyzji ustawodawcy, lecz jest efektem praktyki stosowania prawa, co narusza Konstytucję RP — podkreśla Marcin Wiącek. — Obywatele muszą mieć możliwość przewidzenia konsekwencji swoich działań na podstawie obowiązujących przepisów.\nSkładki emerytalne. Kontrowersyjne decyzje ZUS\nRPO zwraca uwagę, że praktyki ZUS mogą podważać zaufanie obywateli do państwa i stanowionego przez nie prawa. Zgodnie z zasadą ochrony zaufania, organy władzy publicznej powinny działać w sposób lojalny i budzący poczucie stabilności prawnej. W tym kontekście, działania ZUS, które wprowadzają niepewność co do przyszłych decyzji w sprawach ubezpieczeń społecznych, są szczególnie niepokojące.\nEuropejski Trybunał Praw Człowieka wskazuje, że osoby, które spełniają ustawowe warunki i regularnie opłacają składki na ubezpieczenia społeczne, mają prawo oczekiwać, że uzyskają należne świadczenia. Tymczasem, jak zauważa Wiącek, obywatele prowadzący dwuosobowe spółki z ograniczoną odpowiedzialnością nie mogą być pewni, czy ich decyzje gospodarcze nie zostaną zakwestionowane przez ZUS w przyszłości.\nRPO interweniuje\nRzecznik Praw Obywatelskich zwrócił się do Minister Rodziny, Pracy i Polityki Społecznej z prośbą o zajęcie stanowiska w tej sprawie. Zapytał, czy resort dostrzega potrzebę nowelizacji przepisów, aby zapobiec dalszym naruszeniom praw obywateli.\nZdaniem RPO, praktyka i orzecznictwo nie mogą zastępować ustawodawcy, a obecne działania ZUS podważają fundamentalne zasady konstytucyjne, takie jak zaufanie obywatela do państwa, wolność działalności gospodarczej oraz prawo do poszanowania mienia.", "content_hash": "5a0b397da2476cf32c9efd598902f92138c68464735b6c6ea40fdb2955ecb8a8", "text_len": 4737}
{"schema_version": 1, "id": "68a41fa5a1e0c30e0f5b2b44219f9bb85017d07f", "url": "https://businessinsider.com.pl/praca/emerytury/zus-wprowadza-wyzsze-limity-dorabiania-dla-emerytow-od-grudnia-2025/v6efbee", "title": "Dorabiasz do emerytury? Od grudnia ZUS zmienia limity", "category": "Praca", "scraped_at": "2025-12-19T01:16:30.693774Z", "text": "Dorabiasz do emerytury? Od grudnia ZUS zmienia limity\nCoraz więcej emerytów i rencistów decyduje się na dodatkową pracę, by podreperować domowy budżet. Od grudnia 2025 r. będą mogli zarobić więcej niż dotychczas, ale nie wszyscy unikną konsekwencji. ZUS jasno wskazuje, kto może dorabiać bez ograniczeń, a kto powinien pilnować każdego złotego.\nOsoby pobierające wcześniejszą emeryturę, rentę z tytułu niezdolności do pracy lub rentę rodzinną muszą pamiętać o obowiązujących progach przychodu. Ich przekroczenie może skutkować zmniejszeniem, a nawet czasowym zawieszeniem wypłaty świadczenia.\nDalszy ciąg tekstu znajduje się pod materiałem wideo\nNowe limity dorabiania do emerytur\nZgodnie z komunikatem Zakładu Ubezpieczeń Społecznych z 24 listopada 2025 r., od 1 grudnia 2025 r. do 28 lutego 2026 r. obowiązują nowe, wyższe limity.\nBezpieczny próg przychodu wynosi 6 140,20 zł brutto miesięcznie (70 proc. przeciętnego wynagrodzenia). Zarobki do tej kwoty nie wpływają na wysokość wypłacanego świadczenia.\nPo przekroczeniu tej granicy, ale bez osiągnięcia górnego limitu, ZUS może obniżyć wypłatę. Górny próg ustalono na poziomie 11 403,30 zł brutto (130 proc. przeciętnego wynagrodzenia) — jego przekroczenie może oznaczać całkowite zawieszenie świadczenia.\nMaksymalne kwoty zmniejszeń wynoszą:\n- 939,61 zł — dla emerytur i rent z tytułu całkowitej niezdolności do pracy,\n- 704,75 zł — dla rent z tytułu częściowej niezdolności do pracy,\n- 798,72 zł — dla rent rodzinnych wypłacanych jednej osobie.\nTe stawki będą obowiązywać do końca lutego 2026 r.\nCzytaj też: Zasiłek dla bezrobotnych. Kto dostanie nawet 2 000 zł?\nKto może dorabiać bez obaw o świadczenie?\nNie wszyscy emeryci i renciści muszą liczyć się z limitami. Ograniczenia nie dotyczą osób, które osiągnęły powszechny wiek emerytalny — 60 lat w przypadku kobiet i 65 lat dla mężczyzn. Mogą oni dorabiać bez żadnych limitów, a ich świadczenie nie zostanie zmniejszone ani zawieszone, nawet przy wysokich dochodach.\nWyjątkiem są sytuacje, gdy emerytura została podwyższona przez ZUS do kwoty minimalnej (od marca 2025 r. — 1 878,91 zł brutto). Wówczas nadwyżka przychodu może wpłynąć na wysokość wypłaty.\nZ limitów zwolnieni są również m.in.:\n- renciści wojskowi i wojenni, jeśli niezdolność do pracy pozostaje w związku ze służbą,\n- osoby pobierające rentę rodzinną po uprawnionych do świadczeń lub w kwocie wyższej niż emerytura po osiągnięciu wieku emerytalnego.\nCzytaj też: Kluczowa informacja dla emerytów. ZUS podał, co z wypłatą na święta\nWiększe limity, ale warto zachować ostrożność\nLimity dorabiania zmieniają się cztery razy w roku, dlatego osoby pobierające wcześniejsze świadczenia powinny regularnie sprawdzać aktualne progi. Od grudnia 2025 r. możliwości dodatkowego zarobkowania są większe, ale nadal wymagają ostrożności — zwłaszcza przy zbliżaniu się do górnego limitu.", "content_hash": "9ce7f708a3a8ec57ee438d2562d778069726ef870959cca8b56bcd619eb1782c", "text_len": 2846}
{"schema_version": 1, "id": "b84cf0a224459be237622e17a2316a6b8ce278de", "url": "https://businessinsider.com.pl/praca/gdzie-najlatwiej-znalezc-prace-lista-zawodow-2026-r/2yxwmx6", "title": "10 zawodów, w których najłatwiej znajdziesz pracę w 2026 r. [RANKING]", "category": "Praca", "scraped_at": "2025-12-19T01:16:31.979035Z", "text": "Które grupy zawodów nie muszą martwić się o pracę w nowym roku? Nie uciekniemy od tego, że wyjątkowo pożądani będą pracownicy odnajdujący się w dziedzinie sztucznej inteligencji oraz zajmujący się transformacją technologiczną. W zestawieniu, które dla Business Insider Polska przygotowała firma rekrutacyjna Hays Poland, nie brakuje jednak także bardziej tradycyjnych zawodów.\nLuka kompetencyjna — to zjawisko, z którym w 2026 r. będą mierzyć się firmy w Polsce. I które coraz bardziej będzie się pogłębiać. Ci, którzy będą umieć ją wypełnić, mogą liczyć na wysokie wynagrodzenia i pewne miejsca pracy.\nNie chodzi jednak tylko o osoby, które \"ogarniają\" AI. Spokojni mogą być też ci, którzy wiedzą co nieco o finansach czy nieruchomościach.\nZobacz także: Ile pieniędzy warto trzymać na bieżącym koncie? Doświadczony inwestor mówi o \"punkcie wyjścia\"\nCzytaj także w BUSINESS INSIDER\n— Rynek pracy znajduje się w fazie stabilizacji i na ten moment nie dostrzegamy ani oznak kryzysu, ani jednoznacznych, pozytywnych impulsów, które mogłyby sugerować rychłe ożywienie — komentuje w rozmowie z Business insider Polska Agnieszka Pietrasik, Executive Director CEE w firmie Hays.\nJej zdaniem firmy wciąż będą zachowywały ostrożność w podejmowaniu decyzji inwestycyjnych, co wpłynie również na ich gotowość do tworzenia nowych miejsc pracy.\n— Z drugiej strony, wiele organizacji niejako zaakceptowało przedłużające się warunki niepewności. Stąd też firmy, które w 2026 r. zidentyfikują w swoich strukturach braki kadrowe, najczęściej nie będą wstrzymywać się przed uruchomieniem rekrutacji — ocenia.\nEkspertka wskazuje, że luka kompetencyjna dalej będzie wyzwaniem dla wielu firm. — Jest to problem, który w nadchodzącym roku może się jeszcze pogłębić. Firmy znajdują się w fazie transformacji wywołanej postępem technologicznym, rozwojem sztucznej inteligencji oraz wymagającym rynkiem, który popycha je do zmian strukturalnych. W konsekwencji, podczas gdy jedne kompetencje tracą na znaczeniu, inne stają się absolutnie kluczowe, napędzając popyt na wyspecjalizowanych ekspertów. Tempo zachodzących zmian jest jednak na tyle szybkie, że uzupełnienie niedoborów kompetencyjnych poprzez upskilling [podnoszenie umiejętności przez pracowników — red.] i reskilling [przekwalifikowanie się pracowników — red.] nie zawsze jest możliwe — zauważa.\nNajbardziej pożądane zawody w 2026 r.\nKogo więc w 2026 r. przede wszystkim będą rekrutowały firmy? Z analizy firmy Hays wynika, że doświadczonych specjalistów, z bogatym zapleczem technologicznym i rozwiniętymi kompetencjami miękkimi.\n— Organizacje będą poszukiwały kandydatów na stanowiska, które odgrywają ważną rolę w każdym procesie transformacyjnym, np. analityków danych, specjalistów ds. zgodności czy finansistów, a także role, bez których niemożliwe jest wprowadzenie biznesu na kolejny poziom zaawansowania technologicznego — inżynierów AI, danych czy cyberbezpieczeństwa.\nZobacz także: Emerytura w wieku 45 lat z dywidendy. Tak buduje się 30 tys. zł dochodu pasywnego [GOTOWE PORTFELE]\nPonadto wciąż będą inwestować w efektywne zespoły odpowiedzialne za wypracowanie wyników finansowych, takie jak sprzedaż i marketing, który z każdym rokiem jest coraz bardziej skoncentrowany na nowoczesnych kanałach cyfrowych — wskazuje Pietrasik.\nOto lista 10 najbardziej pożądanych zawodów w 2026 r. (zestawienie zawodów prezentujemy w kolejności alfabetycznej):\n1. Analityk danych\nZnaczenie analityki danych rośnie w niemal każdej branży i obszarze specjalizacyjnym — w finansach i sprzedaży, produkcji i logistyce, aż po badania kliniczne. Dynamiczny wzrost ilości generowanych danych sprawia, że firmy coraz częściej opierają swoje strategie oraz kluczowe procesy biznesowe na analizie danych.\nJednocześnie wraz ze wzrostem zastosowania sztucznej inteligencji w firmach, jeszcze bardziej na znaczeniu zyskuje zapewnianie jakości danych. Stąd też również w roku 2026 analityk danych pozostanie jednym z najbardziej pożądanych zawodów.\n2. Doradca podatkowy\nW związku z utrzymującą się złożonością polskiego porządku prawno-podatkowego w 2026 r. należy oczekiwać dalszego wzrostu zapotrzebowania na stanowiska doradców podatkowych.\nJednocześnie rosnąca złożoność regulacyjna, napędzająca popyt oraz niedobór kandydatów z odpowiednimi kompetencjami sprawia, że doradcy podatkowi będą cieszyli się silną pozycją negocjacyjną.\n3. Specjalista ds. regulacji finansowych\nW obliczu rosnącej liczby regulacji i wymogów prawnych dynamicznie rośnie znaczenie zespołów compliance, czyli jednostek odpowiedzialnych za utrzymywanie zgodności z obowiązującym prawem.\nDuże, ale coraz częściej również średnie organizacje postrzegają te funkcje jako kluczowy element zarządzania ryzykiem i zapewnienia zgodności w procesach finansowych, co przekłada się na wzrost zapotrzebowania na role Financial Compliance Specialist.\n4. Inżynier AI\nTransformacja wskutek technologii AI staje się faktem w wielu organizacjach z różnych sektorów rynku. Sztuczna inteligencja, w tym generatywna AI, przestała być jedynie modnym hasłem, w zamian stając się integralną częścią strategii biznesowych.\nW konsekwencji kompetencje w zakresie tworzenia i wdrażania rozwiązań sztucznej inteligencji okazują się jednymi z najcenniejszych na dzisiejszym rynku pracy. W 2026 r. inżynierowie AI będą cieszyć się ogromnym zainteresowaniem pracodawców oraz bardzo atrakcyjnymi zarobkami.\n5. Inżynier danych przemysłowych\nDynamiczny rozwój automatyzacji i robotyzacji linii produkcyjnych sprawia, że specjaliści w tym obszarze są kluczowi dla wdrażania nowoczesnych rozwiązań. Rosnący zakres danych generowanych przez maszyny i systemy produkcyjne wymaga z kolei specjalistów, którzy potrafią je analizować i wykorzystywać do optymalizacji procesów.\nPrzekłada się to na dynamiczny wzrost zapotrzebowania na inżynierów danych przemysłowych, których kompetencje są niezbędne w kontekście wdrażania sztucznej inteligencji.\n6. Inżynier ds. energetyki jądrowej\nW przyszłym roku polska energetyka przejdzie kolejny etap zielonej transformacji i modernizacji.\nProjekty małych reaktorów modułowych oraz rozpoczynająca się budowa elektrowni dały nowy impuls energetyce jądrowej, co zwiększy zapotrzebowanie na specjalistów z obszaru inżynierii jądrowej oraz SMR. Popyt na takich kandydatów będzie jednak przewyższał ich aktualną dostępność na polskim rynku.\n7. Specjalista ds. automatyzacji marketingu\nW 2026 r. rynek marketingu będzie napędzany automatyzacją, rosnącą rolą sztucznej inteligencji oraz nowymi formami wyszukiwania informacji, takimi jak AI Overviews.\nDążenie do personalizacji, optymalizacji doświadczeń klienta oraz efektywnego wykorzystania danych zyskuje na znaczeniu, a firmy coraz mocniej opierają strategie na algorytmach i analizie danych. W odpowiedzi na te trendy na znaczeniu zyskuje stanowisko Marketing Automation Specialist.\n8. Menedżer ds. zarządzania nieruchomościami PRS\nSektor najmu instytucjonalnego (PRS, tj. private rented sector) w Polsce, który od kilku lat intensywnie się rozwija, przyczynia się do stałego wzrostu zapotrzebowania na zarządców takich nieruchomości.\nPopyt na specjalistów z doświadczeniem w dziedzinie PRS i PBSA (purpose-built student accommodation, czyli specjalnie zaprojektowane zakwaterowanie dla studentów) wyraźnie przewyższa podaż, co czyni pracę w branży ciekawą perspektywą zawodową dla osób z innych sektorów, m.in. usług i hotelarstwa.\n9. Specjalista ds. cyberbezpieczeństwa\nWraz z rozwojem technologii rośnie skala cyberzagrożeń, co przekłada się na coraz większą świadomość i potrzeby firm w zakresie cyberbezpieczeństwa.\nRosnąca liczba ataków oraz nowe regulacje DORA i NIS2 sprawiają, że firmy coraz bardziej strategicznie inwestują w zespoły bezpieczeństwa IT, windując rynkowy popyt na ekspertów w tej dziedzinie. Specjaliści ds. cyberbezpieczeństwa, pod względem wynagrodzeń i otrzymywanych ofert pracy, pozostaną jednymi z liderów w branży IT.\n10. Specjalista ds. efektywności energetycznej\nW związku z rosnącym znaczeniem zrównoważonego rozwoju, firmy przemysłowe i produkcyjne poszukują ekspertów, którzy potrafią wdrażać technologie ograniczające zużycie energii i emisję dwutlenku węgla.\nWzrost regulacji ESG oraz presja społeczna przekładają się na rosnące inwestycje i zapotrzebowanie na kompetencje w tym obszarze. Firmy coraz częściej poszukują m.in. specjalistów ds. efektywności energetycznej.\nAutorka: Natalia Szewczak, dziennikarka i sekretarz redakcji Business Insider Polska. Kontakt: natalia.szewczak@bi.pl", "content_hash": "8fbdea7547971aa283dca86e0abc692f3e803f329e593e599b20479368769a9b", "text_len": 8473}
{"schema_version": 1, "id": "d5c27ce3bffe75e34a64916c49f5f63c53840b18", "url": "https://businessinsider.com.pl/praca/mckinsey-szykuje-tysiace-zwolnien-ai-odbiera-prace/lphnmer", "title": "McKinsey szykuje tysiące zwolnień. AI odbiera pracę", "category": "Praca", "scraped_at": "2025-12-19T01:16:29.343360Z", "text": "McKinsey szykuje tysiące zwolnień. AI odbiera pracę\nMcKinsey planuje ograniczenie zatrudnienia w działach niewspierających bezpośrednio pracy z klientem. Według osób znających sprawę, na których powołuje się Bloomberg, chodzi o ok. 10 proc. etatów w tych zespołach. To może oznaczać kilka tysięcy zwolnień rozłożonych na 18–24 miesiące.\nKierownictwo ma przekazywać menedżerom, że firma musi odchudzić strukturę wsparcia. Jednocześnie McKinsey nadal chce rekrutować konsultantów, czyli wzmacniać część biznesu generującą przychody, przy równoczesnym ograniczaniu funkcji pomocniczych.\nHamowanie wzrostu i korekta po latach ekspansji\nPrzychody firmy od kilku lat utrzymują się w okolicach 15–16 mld dol., a wzrost ma być słabszy niż w okresie intensywnego zatrudniania.\nCzytaj też: Dorabiasz do emerytury? Od grudnia ZUS zmienia limity\nLiczba pracowników wzrosła z 17 tys. w 2012 r. do ok. 45 tys. w 2022 r., po czym spadła w okolice 40 tys. Rzecznik firmy podkreśla, że McKinsey chce zwiększać efektywność, m.in. w kontekście szybkiego rozwoju AI.\nDalsza część pod materiałem wideo:\nBranża doradcza mierzy się z większą presją kosztową u klientów i spadkiem popytu na tradycyjne usługi.\nMcKinsey, podobnie jak inne duże firmy (m.in. EY i PwC), już redukował zatrudnienie, a niedawno ograniczył też ok. 200 etatów w globalnym IT, częściowo w związku z automatyzacją i AI.\nDodatkowym obciążeniem dla firmy pozostają kontrowersje i rozliczenia prawne związane z wcześniejszymi projektami, które w ostatnich latach uderzały w jej wizerunek.", "content_hash": "ab23d8675129414d254540006914d869591d3e2b6c817f0d9a0b560dd50ed850", "text_len": 1535}
{"schema_version": 1, "id": "5ba6d95ee2952b5973a786db0aa4478a1786a14e", "url": "https://businessinsider.com.pl/praca/pracownicy-umyslowi-pelni-obaw-ai-i-fala-zwolnien-podkopuja-poczucie-bezpieczenstwa/qy41128", "title": "Pracownicy umysłowi pełni obaw. AI i fala zwolnień podkopują poczucie bezpieczeństwa", "category": "Praca", "scraped_at": "2025-12-19T01:16:25.291500Z", "text": "Pracownicy umysłowi pełni obaw. AI i fala zwolnień podkopują poczucie bezpieczeństwa\nPracownicy umysłowi przez lata uchodzili za najlepiej \"ubezpieczoną\" część rynku pracy. Dziś coraz częściej mówią o lęku, niepewności i poczuciu, że jeden e-mail może zakończyć stabilność budowaną latami. W tle są jednocześnie trzy siły: schłodzenie rekrutacji, głośne redukcje etatów i narastające przekonanie, że sztuczna inteligencja może przyspieszyć cięcia.\n- Pracownicy biurowi tracą poczucie bezpieczeństwa w obliczu spowolnienia rekrutacji, zwolnień i rosnącej presji związanej z AI\n- Dyplom i praca przy komputerze coraz rzadziej chronią przed bezrobociem\n- Mobilność zawodowa słabnie, a strategię \"awansować\" zastępuje potrzeba \"utrzymać się\" w obecnej roli\n- Sztuczna inteligencja stała się symbolem zmian i wygodnym argumentem dla firm, pogłębiając lęk klasy średniej o przyszłość pracy\n- Więcej informacji o biznesie znajdziesz na stronie Businessinsider.com.pl\nNajnowsze dane z USA pokazują, że atmosfera robi się wyraźnie gorsza. Stopa bezrobocia wzrosła do 4,6 proc. — najwyżej od 2021 r. — a przyrost zatrudnienia w listopadzie był niewielki (64 tys.), do tego możliwe, że są to przekłamane dane.\nTo, co szczególnie niepokoi pracowników biurowych, dzieje się w branżach, gdzie dominują stanowiska pracy przy komputerze. W sektorze informacji zatrudnienie spadało zarówno w październiku, jak i w listopadzie. Podobny, choć mniejszy spadek widać w usługach finansowych — czytamy w \"The Wall Street Journal\".\nJednocześnie, nawet jeśli wskaźniki dla osób z wyższym wykształceniem wciąż wyglądają relatywnie dobrze, trend jest czytelny. Stopa bezrobocia w grupie 25+ z dyplomem licencjata i wyżej doszła w listopadzie do 2,9 proc.\nDalsza część pod materiałem wideo:\nZostać, zamiast awansować. Koniec łatwej mobilności\nW praktyce przekłada się to na zmianę zachowań. Tam, gdzie jeszcze w 2022 r. wielu specjalistów przeskakiwało między firmami po podwyżki i lepsze tytuły, dziś rośnie ostrożność. Z relacji pracowników wynika, że aplikacje CV bez polecenia potrafią \"wpadać w czarną dziurę\", procesy rekrutacyjne ciągną się miesiącami, a firmy coraz częściej szukają ludzi, którzy udźwigną zakres obowiązków dawniej rozdzielony na kilka ról.\nTę nerwowość wzmacnia szerszy klimat gospodarczy. Nastroje konsumentów w badaniu Uniwersytetu Michigan spadły jesienią w okolice historycznych minimów, a w tle wciąż jest zmęczenie długim okresem podwyższonych cen i kosztów życia.\nDo tego dochodzi prosty fakt. Ofert pracy jest mniej tam, gdzie białe kołnierzyki szukały zatrudnienia najczęściej. W połowie grudnia indeks ogłoszeń o pracę dla software developmentu wynosił ok. 68 (przy poziomie 100 tuż przed pandemią), a dla marketingu ok. 81. To oznacza, że rynek nie wrócił do dawnej obfitości w wielu zawodach biurowych.\nCzytaj też: W tych 10 zawodach najłatwiej znajdziesz pracę w 2026 r.\nAI potęguje strach\nSztuczna inteligencja nie jest jedyną przyczyną niepokoju, ale stała się jego symbolem. Gdy prezesi publicznie ostrzegają, że AI może zastąpić ogromną część pracy umysłowej, pracownicy czytają to jak zapowiedź cięć, a nie wyłącznie technologicznej modernizacji. Jim Farley, dyrektor generalny Forda, mówił wprost o ryzyku zastąpienia \"dosłownie połowy\" stanowisk white-collar w USA.\nRównolegle instytucje międzynarodowe podkreślają, że w gospodarkach rozwiniętych ekspozycja na AI jest wysoka właśnie dlatego, że duża część zatrudnienia opiera się na zadaniach kognitywnych — typowych dla pracy biurowej. To nie przesądza, że zniknie połowa etatów, ale wyjaśnia, dlaczego obawy najmocniej koncentrują się wśród specjalistów, analityków, marketerów, finansistów czy osób od komunikacji.\nWażne jest też to, że strach nie dotyczy wyłącznie prywatnych korporacji. W samym sektorze federalnym raport BLS odnotował dalszy spadek zatrudnienia w listopadzie, po ogromnym tąpnięciu w październiku. Dla wielu pracowników administracji było to sygnałem, że bezpieczna przystań też już nie jest oczywista.\nNowa postawa klasy średniej jest więc taka: mniej ryzyka, mniej skoków między firmami, większa gotowość do przetrwania w obecnej roli — nawet kosztem ambicji. A im dłużej utrzymuje się mieszanka spowolnienia rekrutacji, presji kosztowej i narracji o AI jako zamienniku człowieka, tym mocniej pracownicy biurowi kurczowo trzymają się swoich miejsc pracy.\nSprawdź też: Dorabiasz do emerytury? Od grudnia ZUS zmienia limity\nJak to wygląda w Europie?\nW Europie lęk pracowników umysłowych ma podobne źródła jak w USA, choć tło makro jest inne. Bezrobocie w UE w październiku 2025 r. wynosiło 6,0 proc., a w strefie euro 6,4 proc. (rok do roku lekko wyżej), więc nie ma mowy o dramatycznym załamaniu, ale w wielu firmach i branżach dominuje ostrożność w zatrudnianiu. W efekcie rośnie wrażenie, że awans przez zmianę pracy przestał być oczywisty, a rynek bardziej premiuje stabilizację niż skoki płacowe.\nDo tego dochodzi europejski czynnik AI. Niepewność jest prawdziwa, nawet jeśli jej skala bywa różnie oceniana. Badanie EY (European AI Barometer) pokazało, że średnio 42 proc. pracowników w Europie obawia się, że AI może zagrozić ich miejscu pracy, co dobrze tłumaczy, dlaczego temat automatyzacji coraz częściej wywołuje emocje także poza branżą technologiczną.\nA w Polsce? Z jednej strony kraj nadal utrzymuje się w unijnej czołówce najniższego bezrobocia liczonego metodą Eurostatu (3,2 proc. w październiku 2025 r.), z drugiej — listopad przyniósł wzrost bezrobocia rejestrowanego do 5,7 proc. i coraz więcej sygnałów schłodzenia popytu na pracę. W listopadzie odnotowano też największy od roku miesięczny spadek liczby ogłoszeń online (według Barometru Ofert Pracy), co wzmacnia poczucie, że \"łatwej zmiany pracy jest mniej\", a rekrutacje robią się bardziej selektywne.\nCo ciekawe, adopcja GenAI przez pracowników w Polsce jest jednocześnie niska i chaotyczna organizacyjnie. PwC podaje, że tylko 9 proc. badanych w Polsce używa GenAI w pracy codziennie (32 proc. globalnie), a jednocześnie aż 80 proc. nie ma formalnej zgody pracodawcy na korzystanie z takich narzędzi.", "content_hash": "efaf067d9cf42ca5f66224a30adc6dc5285996bbef3b90923d977419ec14049d", "text_len": 6069}
{"schema_version": 1, "id": "62038a17da38378d967ad2dc54ac435bd6f29ded", "url": "https://businessinsider.com.pl/praca/rynek-szykuje-sie-na-kryzys-usa-moga-drastycznie-zawyzac-liczbe-miejsc-pracy/2p1senn", "title": "Rynek szykuje się na kryzys? USA mogą drastycznie zawyżać liczbę miejsc pracy", "category": "Praca", "scraped_at": "2025-12-19T01:16:26.721486Z", "text": "Rynek szykuje się na kryzys? USA mogą drastycznie zawyżać liczbę miejsc pracy\nRynek pracy w USA może wyglądać na papierze lepiej, niż jest w rzeczywistości. Przewodniczący Fed Jerome Powell ostrzega, że oficjalne dane o zatrudnieniu mogą drastycznie zawyżać liczbę nowych miejsc pracy. To powód do niepokoju.\nRośnie ryzyko, że gospodarka wcale nie tworzy etatów, tylko zaczyna je tracić. Według Powella analitycy Rezerwy Federalnej oceniają, że statystyki rządowe mogą przeszacowywać wzrost zatrudnienia nawet o 60 tys. miejsc pracy miesięcznie. Dlaczego to tak ważne?\nOpublikowane dotąd dane sugerują, że od kwietnia gospodarka USA dodaje średnio ok. 40 tys. miejsc pracy miesięcznie. Gdyby korekta była tak duża, bilans mógłby wynosić w rzeczywistości minus 20 tys. etatów miesięcznie.\nPowell przyznał, że Fed uważa, iż \"w tych liczbach jest zawyżenie\", a sytuacja jest nietypowa i trudna, bo \"tworzenie miejsc pracy może być faktycznie ujemne\" — podaje \"The Wall Street Journal\".\nDalsza część pod materiałem wideo:\nTa niepewność była jednym z argumentów wspierających decyzję Fed o obniżce stóp procentowych na trzecim kolejnym posiedzeniu. Powell zwrócił uwagę, że na pierwszy rzut oka rynek pracy wciąż wygląda zdrowo. Stopa bezrobocia wynosiła 4,4 proc. we wrześniu, a we wrześniu zanotowano też wzrost zatrudnienia o 119 tys. Jednocześnie jednak, gdy dynamika zatrudnienia wyraźnie hamuje względem popandemicznego boomu, nawet duże rewizje danych mogą łatwiej odsłonić scenariusz, w którym gospodarka nie dodaje miejsc pracy, tylko je redukuje.\nW najbliższym czasie ma pojawić się kolejna porcja danych z Departamentu Pracy za październik i listopad oraz możliwe korekty wcześniejszych odczytów.\nSednem problemu jest sposób, w jaki rząd szacuje zatrudnienie w firmach, których nie da się bezpośrednio objąć badaniem ankietowym, czyli nowo powstałych oraz tych zamykanych. Biuro Statystyki Pracy (BLS) stosuje w tym celu model statystyczny nazywany birth-death model, który ma odzwierciedlać \"narodziny\" i \"śmierć\" biznesów. W ostatnich latach to właśnie ten mechanizm miał dokładać się do zawyżenia rocznych szacunków o setki tysięcy miejsc pracy, a późniejsze rewizje często sprowadzały wyniki w dół. BLS zapowiedziało już zmiany w sposobie użycia tego modelu, które mają poprawić trafność bieżących odczytów od lutego.\nRyzyko błędów nie ogranicza się jednak do samego modelu. \"The Wall Street Journal\" wskazuje także na spadającą liczbę terminowych odpowiedzi w badaniach rynku pracy, a to zwiększa skalę późniejszych miesięcznych korekt, a także na presję budżetową i braki kadrowe w agencji.\nDodatkowo prace BLS miały zostać poważnie opóźnione przez przedłużający się shutdown rządu, zakończony w listopadzie, który cofnął harmonogram publikacji o ponad miesiąc. Fed musi więc podejmować decyzje w warunkach podwyższonej niepewności statystycznej, próbując równocześnie równoważyć zbyt wysoką inflację i sygnały pogarszania się rynku pracy.\nWątek jakości danych wszedł w spór polityczny\nPrezydent Donald Trump uznał problemy statystyczne za \"podłoże polityczne\" i zwolnił komisarz BLS Erikę McEntarfer po ostrych rewizjach w sierpniu, które obniżyły wcześniejsze szacunki wzrostu zatrudnienia.\nNajważniejszy wniosek z wypowiedzi Powella jest następujący: jeśli dane o zatrudnieniu są \"zbyt dobre, by były prawdziwe\", rynek może niedoszacowywać skali schłodzenia gospodarki. To zwiększa wrażliwość inwestorów na rewizje i kolejne raporty z rynku pracy, a także tłumaczy, dlaczego Fed decyduje się na dalsze cięcia stóp mimo tego, że inflacja pozostaje powyżej celu.", "content_hash": "9197a13eff1c8e03fcfb8bc0e95b11e394511707b6e94f2722604b7a8dcf8140", "text_len": 3575}
{"schema_version": 1, "id": "51ad66800f5be92d423ac10830b46b223a5489bf", "url": "https://businessinsider.com.pl/praca/wolna-wigilia-2025-naprawde-ma-byc-wolna-pip-rusza-na-kontroledo-tych-firm/vlflnmy", "title": "PIP rusza na kontrole. Oto firmy podejrzane o łamanie prawa do wolnej Wigilii", "category": "Praca", "scraped_at": "2025-12-19T01:16:28.045919Z", "text": "PIP rusza na kontrole. Oto firmy podejrzane o łamanie prawa do wolnej Wigilii\nWigilia w 2025 r. po raz pierwszy jest wolna od pracy. Państwowa Inspekcja Pracy przeprowadzi prace w wybranych firmach. Sprawdzane będą warunki pracy w Wigilię i nadużycia kontraktów B2B.\n- Niektóre firmy kurierskie, w tym DPD Polska i platforma e-commerce Allegro, planują wysyłać kurierów do pracy w Wigilię — pisze wyborcza.biz\n- Na sytuację reaguje resort pracy\n- Ministra poprosiła PIP o sprawdzenie, czy firmy przestrzegają przepisów\n- Więcej informacji o biznesie znajdziesz na stronie Businessinsider.com.pl\nMinisterstwo Pracy zareagowało na doniesienia o planach pracy kurierów w Wigilię, która od tego roku jest dniem ustawowo wolnym. Inspektorzy Państwowej Inspekcji Pracy (PIP) mają zbadać, czy firmy kurierskie, takie jak DPD Polska i Allegro, przestrzegają przepisów prawa pracy oraz czy nie dochodzi do nadużywania kontraktów B2B.\nWolna Wigilia i inspekcja pracy — nowe przepisy, stare problemy\nDalsza część artykułu pod materiałem wideo:\nWigilia w 2025 r. to pierwszy raz, gdy Polacy oficjalnie obchodzą ten dzień jako wolny od pracy. Nowe przepisy, wprowadzone przez rząd w ramach nowelizacji ustawy o dniach wolnych od pracy, mają na celu umożliwienie rodzinnego świętowania. Jednak nie wszystkie branże mogą pozwolić sobie na całkowite wstrzymanie działalności. Wyjątki dotyczą m.in. służb ratunkowych i innych instytucji pełniących dyżury w dni świąteczne. Pracownikom tych sektorów przysługują dodatkowe wynagrodzenia lub dni wolne w innym terminie.\nWprowadzone zmiany nie obejmują jednak osób zatrudnionych na umowach cywilnoprawnych oraz świadczących usługi w ramach kontraktów B2B. To właśnie na takich zasadach opiera się funkcjonowanie większości firm kurierskich w Polsce. W efekcie wielu kurierów, mimo ustawowego dnia wolnego, będzie musiało pracować.\nWolna Wigilia 2025. Kontrowersje wokół pracy w Wigilię\nJak pisał serwis wyborcza.biz, niektóre firmy kurierskie, w tym DPD Polska i platforma e-commerce Allegro, planują wysyłać kurierów do pracy w Wigilię. Allegro argumentuje swoją decyzję chęcią dostarczenia prezentów świątecznych na czas, natomiast DPD powołuje się na specyfikę branży logistycznej.\nDecyzja ta spotkała się z oburzeniem zarówno wśród pracowników, jak i w Ministerstwie Pracy. Agnieszka Dziemianowicz-Bąk, minister rodziny, pracy i polityki społecznej, zareagowała na medialne doniesienia, wnioskując do PIP o przeprowadzenie kontroli w firmach kurierskich. Resort chce sprawdzić, czy nie dochodzi do obchodzenia przepisów prawa pracy, w szczególności poprzez zastępowanie umów o pracę kontraktami B2B.\nInspekcja pracy. Co sprawdzi PIP?\nKontrole PIP obejmą zarówno pracę kurierów, jak i funkcjonowanie magazynów, które również będą działać w Wigilię. Inspektorzy mają zbadać, czy firmy nie zmuszają pracowników do zakładania jednoosobowej działalności gospodarczej, co mogłoby naruszać art. 22 Kodeksu pracy. Przepis ten zakazuje zastępowania umów o pracę umowami cywilnoprawnymi w warunkach charakterystycznych dla stosunku pracy.\nInspektorzy przyjrzą się m.in. temu, czy kurierzy mają narzucone limity dostarczanych paczek, obowiązkowe godziny pracy oraz inne elementy wskazujące na podległość służbową. Jeśli okaże się, że kontrakty B2B spełniają przesłanki stosunku pracy, PIP może zawnioskować do sądu pracy o ich zamianę na umowy o pracę.\nInspekcja pracy. Nowe kompetencje PIP od 2026 roku\nChoć obecnie inspektorzy nie mają uprawnień do automatycznego przekształcania kontraktów B2B w umowy o pracę, sytuacja zmieni się w 2026 r.\nInspektorzy PIP mają dostać nowe uprawnienia w postaci możliwości zamiany umów cywilnoprawnych (zlecenie, dzieło, kontrakt B2B) w etaty, jeśli po kontroli w firmach uznają, że stosunek pracy istnieje. Zmiany te budzą kontrowersje, zwłaszcza wśród pracodawców, którzy obawiają się dodatkowych kosztów związanych z zatrudnianiem pracowników na etatach — pisze wyborcza.biz.", "content_hash": "ffcd2f4713a5585098165bfc5e421657141a63dbbee021b08f652c43590e9583", "text_len": 3937}
{"schema_version": 1, "id": "e105f6026cdb8ffb668b628fa84052f387a4d832", "url": "https://businessinsider.com.pl/praca/zasilek-dla-bezrobotnych-2026-ile-wynosi-i-kto-dostanie-345-zl-wiecej/zf1rs2d", "title": "345 zł więcej. Nowe zasady dla osób z 20-letnim stażem pracy", "category": "Praca", "scraped_at": "2025-12-19T01:16:34.560772Z", "text": "345 zł więcej. Nowe zasady dla osób z 20-letnim stażem pracy\nZasiłek dla bezrobotnych jest wyższy od czerwca 2025 r. Oprócz podwyżki wprowadzono też zmiany w przepisach. Kto może liczyć na dodatkowe 345 zł miesięcznie?\n- Nie każdy, kto rejestruje się w urzędzie pracy, automatycznie nabywa prawo do zasiłku dla bezrobotnych\n- W 2025 r. przepisy dotyczące zasiłku przeszły istotne zmiany, które wpłynęły zarówno na wysokość świadczenia, jak i zasady jego przyznawania\n- Niektóre osoby mogą otrzymać ponad 2000 zł miesięcznie\n- Więcej informacji o biznesie znajdziesz na stronie Businessinsider.com.pl\nZasiłek dla bezrobotnych został — jak co roku — zwaloryzowany w czerwcu 2025 r. Osoby pozostające bez pracy mogą liczyć na wyższe świadczenia. Dodatkowo nowa ustawa o rynku pracy i służbach zatrudnienia zastąpiła dotychczasowe przepisy, wprowadzając zmiany w tym obszarze.\nZasiłek dla bezrobotnych. Kto może otrzymać? Jakie warunki trzeba spełnić?\nDalsza część artykułu pod materiałem wideo:\nZasiłek dla bezrobotnych przysługuje osobom zarejestrowanym w urzędzie pracy, które spełniają określone kryteria. Kluczowym warunkiem jest udokumentowanie co najmniej 365 dni zatrudnienia w ciągu ostatnich 18 miesięcy przed rejestracją.\nWynagrodzenie za ten okres musiało wynosić co najmniej równowartość płacy minimalnej, od której odprowadzane były składki na Fundusz Pracy. Istnieją jednak wyjątki — w niektórych przypadkach świadczenie można otrzymać, nawet jeśli składki na Fundusz Pracy nie były opłacane.\nMinisterstwo Rodziny, Pracy i Polityki Społecznej podkreśla, że zasiłek przysługuje wyłącznie tym osobom, dla których urząd pracy nie ma propozycji odpowiedniej pracy, stażu, szkolenia czy innych form aktywizacji zawodowej.\nZasiłek dla bezrobotnych. Ile wynosi? Kwoty\nNowelizacja przepisów (Ustawa z dnia 20 marca 2025 r. o rynku pracy i służbach zatrudnienia) wprowadziła istotne zmiany w sposobie obliczania wysokości świadczenia. Zrezygnowano z wcześniejszego progu 80 proc. podstawy zasiłku dla osób z krótszym stażem pracy (mniej niż 5 lat). Obecnie wszyscy bezrobotni otrzymują 100 proc. podstawy, a osoby z ponad 20-letnim stażem mogą liczyć na 120 proc.\nOto kwoty obowiązujące od 1 czerwca 2025 r.:\n— Przez pierwsze 90 dni: 1 721,90 zł brutto (2 066,28 zł brutto dla osób z ponad 20-letnim stażem pracy);\n— Po 90. dniu: 1 352,20 zł brutto (1 622,64 zł brutto dla osób z ponad 20-letnim stażem pracy).\nWarto pamiętać, że zasiłek podlega potrąceniom z tytułu składki zdrowotnej wynoszącej 9 proc., co wpływa na ostateczną kwotę wypłacaną \"na rękę\".\nZasiłek dla bezrobotnych. Jak długo można pobierać zasiłek?\nCzas wypłaty zasiłku zależy od kilku czynników, w tym od sytuacji na lokalnym rynku pracy. Standardowo świadczenie przysługuje przez 180 dni, czyli pół roku. Jednak w powiatach, gdzie stopa bezrobocia przekracza 150 proc. przeciętnej stopy bezrobocia w kraju, okres ten może zostać wydłużony do 365 dni.\nNa dłuższy okres wypłaty zasiłku mogą również liczyć osoby, które spełniają dodatkowe kryteria, takie jak:\n— samotne wychowywanie co najmniej jednego dziecka poniżej 15. roku życia,\n— wychowywanie dziecka w małżeństwie, gdzie oboje rodzice są bezrobotni, a współmałżonek stracił prawo do zasiłku,\n— ukończenie 50. roku życia i posiadanie co najmniej 20-letniego stażu pracy.\nZasiłek dla bezrobotnych. Nowe przepisy\nZmiany wprowadzone przez nową ustawę mają na celu lepsze dostosowanie systemu świadczeń do aktualnych realiów rynku pracy. Wyższy zasiłek, który wszedł w życie od czerwca, to odpowiedź na rosnące koszty życia i inflację. Dla wielu osób pozostających bez pracy oznacza to istotne wsparcie finansowe w trudnym okresie.\nEksperci podkreślają jednak, że zasiłek dla bezrobotnych powinien być traktowany jako tymczasowa pomoc, a nie długoterminowe rozwiązanie. Kluczowe jest aktywne poszukiwanie zatrudnienia i korzystanie z dostępnych programów aktywizacyjnych oferowanych przez urzędy pracy.", "content_hash": "548c37e524298963118377ac5385575b962c908261307df92df4408065189919", "text_len": 3925}
{"schema_version": 1, "id": "27a0b2f7156ce86786e2f3a482bfee8c1d302efe", "url": "https://businessinsider.com.pl/praca/zwolnienia-grupowe-w-ceramice-paradyz-tak-tlumaczy-sie-prezes/y2wrbvb", "title": "Znany polski producent zwalnia 140 osób. Tania konkurencja wykańcza rynek", "category": "Praca", "scraped_at": "2025-12-19T01:16:24.075576Z", "text": "Znany polski producent zwalnia 140 osób. Tania konkurencja wykańcza rynek\nJeden z największych producentów płytek ceramicznych w Polsce, ogłosiła zwolnienia grupowe. Firma zamierza zredukować zatrudnienie o 140 osób, co stanowi 13 proc. całej załogi. Duży w tym udział ma napływ tanich płytek z zagranicy, głównie z jednego kraju.\nDalsza część artykułu pod materiałem wideo:\nZobacz także: Idzie kryzys? Sprawdziliśmy, w których regionach grożą masowe zwolnienia [MAPY]\nRedukcje zatrudnienia w Ceramice Paradyż, która zatrudnia ponad tysiąc pracowników, wynikają z konieczności cięcia kosztów — pisze \"Gazeta Wyborcza\".\nPolski rynek pod presją taniego importu\nRynek ceramiczny w Polsce od dłuższego czasu zmaga się z konkurencją ze strony tanich płytek importowanych z takich krajów jak Indie czy Turcja.\n\"Jednym z problemów branży jest kwestia zalania rynku polskiego tanimi produktami, np. z Indii, które wpłynęły bardzo mocno na ograniczenie produkcji polskich firm\" — powiedział \"Gazecie Wyborczej\" Marek Barański, prezes Ceramiki Paradyż.\nDodatkowym wyzwaniem są rosnące koszty produkcji, w tym energii i gazu, które zmuszają firmy do obniżania marż. W efekcie odbija się to na wynikach finansowych przedsiębiorstw. W obliczu tych trudności Ceramika Paradyż zdecydowała się na redukcję zatrudnienia, jednocześnie zapewniając, że zwalniani pracownicy otrzymają wszystkie świadczenia przewidziane w Kodeksie pracy.\nPrzypomina się historia Cerradu\n\"Gazeta Wyborcza\" zauważa, że zwolnienia w Ceramice Paradyż wpisują się w szerszy problem polskiej branży ceramicznej. Kilka lat temu podobne kroki podjął Cerrad, gdzie zwolniono 350 pracowników.\nPolska Unia Ceramiczna już w marcu ostrzegała przed konsekwencjami importu tanich płytek z Indii i Turcji, wskazując, że może to doprowadzić do dalszych problemów finansowych producentów oraz kolejnych redukcji zatrudnienia.\nZobacz także: Polska stolica zwolnień. W tym mieście w ciągu kilku miesięcy pracę straciło tysiąc osób\nJak informowaliśmy w Business Insider Polska, do końca września pracodawcy zgłosili w kraju chęć zwolnienia ponad 88 tys. pracowników. To aż o 53,8 tys. więcej niż w całym poprzednim roku. Za tak duży wzrost odpowiada tylko jedno województwo, a nawet powiat. To Warszawa. Trudna sytuacja jest jeszcze w dwóch województwach: śląskim i małopolskim.\nW tym materiale możesz zobaczyć, jak wygląda mapa zwolnień w Polsce: Idzie kryzys? Sprawdziliśmy, w których regionach grożą masowe zwolnienia [MAPY]", "content_hash": "e497af29393fd25edabf8a85134db9b6dbadd2167765545da04c4b0eea302dfc", "text_len": 2468}
{"schema_version": 1, "id": "e48240606785f11183f61cc81019c8c05613747c", "url": "https://businessinsider.com.pl/prawo/firma", "title": "Firma", "category": "Prawo", "scraped_at": "2025-12-19T01:14:57.896736Z", "text": "Hodowle zwierząt na futra zostaną zakazane. Przedsiębiorcy prowadzący fermy będą zobowiązani do wygaszenia działalności do końca 2033 roku. Ci, którzy zrobią to do 2031 roku, będą mogli uzyskać odszkodowanie — zdecydowali posłowie, uchwalając w piątek nowelizację ustawy o ochronie zwierząt. Od zakazu jest jednak jeden wyjątek.\nMinisterstwo Spraw Zagranicznych ponagla w sprawie pilnego procedowania projektu ustawy o cyberbezpieczeństwie. Jeśli tego szybko nie wdrożymy do porządku prawnego, Polsce grozi skarga Komisji Europejskiej do TSUE w związku z naruszeniem jednej z dyrektyw Parlamentu Europejskiego.\nPolski Fundusz Rozwoju koncentruje się na dwóch główny obszarach działalności w ramach grupy kapitałowej: wspieraniu innowacji oraz ekspansji zagranicznej — poinformował prezes PFR Piotr Matczuk. Dodał, że fundusz widzi zainteresowanie polskich przedsiębiorców zwiększenia obecności poza krajem.\nRząd kończy prace nad tzw. lex Huawei — przepisami kluczowymi dla cyfrowego bezpieczeństwa Polski. Ministerstwo Cyfryzacji zapewniło nas, że projekt będzie przedmiotem prac rządu w ciągu najbliższych tygodni. Choć po miesiącach dyskusji dostał zielone światło od Stałego Komitetu Rady Ministrów, to wygląda, że wciąż nie ma zgody w jednej sprawie. I nie chodzi o przepisy wykluczające chińskie firmy z sieci telekomunikacyjnych.\nW pierwszej połowie 2025 r. do rejestru CEIDG wpłynęło 21,5 tys. wniosków o założenie jednoosobowej działalności gospodarczej od osób nieposiadających wyłącznie polskiego obywatelstwa. Ta liczba stanowiła 14,4 proc. wszystkich zgłoszeń tego typu. Dominowali w tym zestawieniu Ukraińcy, którzy odpowiadali za blisko 17 tys. wniosków. Są w nim też jednak Rosjanie czy Włosi.\nWe wtorek w Sejmie odbyło się pierwsze czytanie projektu ustawy o rynku kryptoaktywów. W trakcie debaty posłowie krytykowali m.in. oddanie KNF nadzoru nad tym rynkiem i obciążenia, jakie wynikają z ustawy. Nowe przepisy przewidują też uregulowanie działalności kantorów internetowych. W trakcie debaty padł wniosek o odrzucenie projektu w pierwszym czytaniu.\nSenat zaproponował poprawki, wykreślające część ograniczeń dla budowy turbin wiatrowych z nowelizacji ustawy odległościowej. Zniknąć miałyby m.in. przepisy zakazujące budowy wiatraków w wojskowych strefach lotniczych. Ustawa zamraża także ceny prądu w czwartym kwartale bieżącego roku.\nW dobie dynamicznych zmian rynkowych coraz więcej dużych polskich firm rodzinnych i grup kapitałowych decyduje się na reorganizację – poprzez wydzielenie linii biznesowych, konsolidację, uproszczenie struktury lub przygotowanie do sukcesji. Zdarza się również, że reorganizacja wynika z faktu dostosowania struktury właścicielskiej czy organizacyjnej po przejęciu innych podmiotów. Takie działania mają uzasadnienie strategiczne, ale jak ostrzega Anna Turska-Tomczykowska, błędy w ich przeprowadzeniu mogą prowadzić do wieloletnich sporów z fiskusem, dodatkowych obciążeń podatkowych i strat wizerunkowych. Ekspertka z kancelarii Tomczykowski Tomczykowska radzi jak ich uniknąć.\nWe wtorek rząd przyjął nowelizację ustawy refundacji leków, która dostosuje polskie prawo do unijnego rozporządzenia w sprawie oceny technologii medycznych, zwanego \"rozporządzeniem o wspólnym HTA. W efekcie z jednej strony niektóre polskie procedury zostaną uproszczone, a z drugiej zwiększą się zadania Agencji Oceny Technologii Medycznych i Taryfikacji.\nDoskonale rozumiemy, że każda rodzina, a zatem i fundacja, to unikalna historia. To inna wizja, inne wyzwania i zupełnie odmienne potrzeby – mówi Agnieszka Dziewicka, Senior Family Officer w Banku Pekao S.A. Podkreśla, że jej bank jako jeden z pierwszych na rynku oferuje fundacjom rodzinnym możliwość finansowania. Proces kredytowy może być uruchomiony już na etapie tworzenia fundacji rodzinnej. — Już na tym etapie wspieramy naszych klientów — podkreśla ekspertka.\nW Warszawie w Naczelnym Sądzie Administracyjnym za zamkniętymi drzwiami odbyła rozprawa dotycząca przymusowej restrukturyzacji Idea Banku, związana m.in. z aferą GetBack. Wyrok ma zostać ogłoszony na początku czerwca. To rozstrzygnięcie może mieć wpływ na sprawy Getin Banku. Gra idzie o duże pieniądze, a dokładnie potencjalne odszkodowania. Sprawa jest na tyle ważna, że na rozprawie pojawił się osobiście adwokat Roman Giertych, reprezentujący Leszka Czarneckiego.\nSpołeczna inicjatywa SprawdzaMy na czele z Rafałem Brzoską miała działać do końca maja. Z informacji Business Insider Polska wynika jednak, że zespół nie skończy swojej pracy na przekazaniu rządowi 350 inicjatyw deregulacyjnych. Ma już plany na wakacje i jesień. We wrześniu chce wystartować z kolejną transzą deregulacji.\nUtworzenie fundacji rodzinnej to dopiero pierwszy krok w procesie sukcesji majątkowej. Kolejny to wyposażenie fundacji w majątek. Jednak samo przekazanie udziałów lub akcji spółek handlowych na rzecz fundacji nie rozwiązuje wszystkich kwestii — pisze Michał Boryczka, radca prawny w kancelarii Tomczykowski Tomczykowska. Ostrzega, że transakcja może uruchomić szereg dodatkowych obowiązków prawnych. Oto, na co szczególnie zwrócić uwagę, by uniknąć sankcji czy nieoczekiwanych komplikacji.\nPrawie 4 tys. wniosków o rejestrację, ponad 2,5 tys. fundacji już zarejestrowanych — to bilans po dwóch latach obowiązywania ustawy o fundacji rodzinnej. Już prawie połowa fundacji ma aktywa, które pracują, a 21 spółek giełdowych ma fundację w akcjonariacie. To wnioski z \"Raportu 2.0. Fundacje Rodzinne 2025\", który przygotował Business Insider Polska we współpracy z kancelarią Tomczykowski Tomczykowska i Bankiem Pekao SA. Dane pozytywnie zaskakują, bo oczekiwania były dużo skromniejsze.\nBlisko 2 tys. przedsiębiorców staje do sądowej walki z Polskim Funduszem Rozwoju o zwrot subwencji finansowej. I może ją wygrać. Z informacji, do których dotarł Business Insider Polska, wynika, że PFR nie ma twardych dowodów. Chodzi o firmy, które – według ogólnej rekomendacji Centralnego Biura Antykorupcyjnego – zostały zakwalifikowane jako podmioty obarczone zwiększonym ryzykiem wystąpienia przestępstw. Ustaliliśmy, jak powstawała taka negatywna rekomendacja.\nKluczowe inwestycje publiczne nie zostaną wstrzymane przez brak planów ogólnych. Chodzi o budowę m.in.: dróg, szpitali, przedszkoli, sądów, urzędów, wodociągów, które są realizowane na podstawie decyzji o ustaleniu lokalizacji inwestycji celu publicznego. Tak wynika z założeń ustawy, którą pilotuje Ministerstwo Rozwoju i Technologii.\nWarszawski sąd uchylił decyzję KRRiT przyznającą koncesję na nadawanie naziemne TV Republika i wPolsce24. Choć wyrok nie jest prawomocny, zdaniem eksperta już teraz obie stacje formalnie mogły stracić prawo do emisji w ramach ogólnopolskiej telewizji naziemnej. Czy zatem widzowie z małych miast i wsi, którzy nie mają kablówki i satelity, stracą do nich dostęp? \"Mogą stracić\" – uważa Wojciech Szymczak.\nW piątek posłowie skierowali do dalszych prac w komisjach projekt nowelizacji ustawy wiatrakowej, zgodnie z którą minimalna odległość wiatraków od zabudowań ma wynieść 500 m. Sejm opowiedział się przeciw wnioskowi posłów PiS i Konfederacji o odrzucenie projektu w pierwszym czytaniu.\nPod koniec stycznia Wojewódzki Sąd Administracyjny w Warszawie uznał, że decyzja Bankowego Funduszu Gwarancyjnego o przymusowej restrukturyzacji Getin Noble Banku została wydana z naruszeniem prawa. W opublikowanym właśnie uzasadnieniu sąd szczegółowo przedstawia swoje argumenty. Punkt po punkcie wykazuje błędy w strukturze i organizacji BFG. Jednocześnie sąd nie stwierdza, że nie zachodziły przesłanki do wydania decyzji, na co zwraca uwagę Fundusz.\nSkuteczniejsza walka z zatorami płatniczymi i nieuczciwymi kontrahentami, dalsza elektronizacja postępowań o zamówienia publiczne, zastępowanie kolejnych umów papierowych elektronicznymi, ale przede wszystkim mediacja w postępowaniu administracyjnym. To propozycje Ministerstwa Rozwoju i Technologii z tzw. drugiej transzy deregulacji.\nLoteria, nawet promocyjna, to hazard. To gra losowa w rozumieniu ustawy o hazardzie. Trzeba mieć na nią zezwolenie. Na słynną loterię Buddy \"7 aut 2!\" zgodę wydała Izba Administracji Skarbowej w Krakowie. Zgody miały też loterie organizowane przez zatrzymanego w środę Kickstera czy Adama K. Dlaczego więc trafili do aresztu, a prokuratura zarzuca im uzyskanie wpływów ze sprzedaży losów i omijanie przepisów o grach hazardowych? Odpowiedź na to pytanie nie jest prosta, ale jak mówi nam prawnik, kluczem są tu e-booki.\nW czwartek Stały Komitet Rady Ministrów ma ponownie zająć się projektem tzw. ustawy wiatrakowej. Eksperci trzymają za niego kciuki, bo, jak mówią, to projekt widmo, który pojawia się i znika, ale wciąż nie trafił do Sejmu. Głośno było o nim na początku rządów koalicji 15 października, ale potem jego przyjęcie odsuwano w czasie.\nPolski Fundusz Rozwoju składa pozwy przeciwko przedsiębiorcom, którzy w trakcie pandemii COVID-19 skorzystali z tarczy finansowej. PFR domaga się zwrotu pomocy covidowej. Problem dotyczy blisko 2 tys. firm, które dostały negatywną rekomendację Centralnego Biura Antykorupcyjnego. Problem w tym, że wiele z nich nie wie, dlaczego jest na celowniku służb. Sprawa jest na tyle kontrowersyjna, że zaangażowała się w nią Najwyższa Izba Kontroli.\nRafał Brzoska chwali się, że w ciągu 24 godzin spłynęło ponad tysiąc wiadomości z konkretnymi wskazaniami przepisów, które utrudniają życie nie tylko firmom, ale także samorządom i obywatelom. Na początek przedstawił 24 propozycje. Problem w tym, że znaczna część jest już zrealizowana, niektórymi właśnie zajmuje się Sejm, a inne oczekują na przyjęcie przez rząd w tzw. ustawie deregulacyjnej. Są też takie, które mogą uszczuplić budżet państwa i minister finansów raczej powie — nie. Zarzutów wobec inicjatywy jest znacznie więcej.\n\"Koniec ze sloganem deregulacja, czas na konkrety\" — zapowiedział premier Donald Tusk. I zwrócił się do Rafała Brzoski o przygotowanie rekomendacji, które jednak nie wymagają zmian ustawowych. Poprosił go też o zorganizowanie pierwszego posiedzenia Rady Gospodarczej. To ma się odbyć już w piątek. Premier słowem nie wspomniał, że resort rozwoju od blisko roku pracuje nad projektem ustawy deregulacyjnej, co wzbudziło zaskoczenie i zaniepokojenie, ale też nadzieję na finalizację prac.\nJeszcze w lutym Komisja Europejska przedstawi pierwszy pakiet regulacji do zmian i uproszczenia. Kolejne omnibusy jeszcze w tym roku. Ale wcześniej urzędnicy wysłuchają przedstawicieli biznesu — pisze środowa \"Rzeczpospolita\".\nW Bankowym Funduszu Gwarancyjnym nie zostały wprowadzone odpowiednie uzgodnienia strukturalne, które by zapewniły niezależności operacyjną i brak konfliktu interesów pomiędzy różnymi funkcjami Funduszu. Chodzi o funkcję kuratora banku (tymczasowego administratora), funkcję organu przymusowej restrukturyzacji oraz gwarancyjną. Tak sąd uzasadnia wyrok w sprawie Getin Noble Banku, na razie w ustnych motywach.\nWe wtorek rząd ma przyjąć przepisy, które oznaczają rewolucyjne zmiany dla palaczy i to już w 2025 r. Ceny jednorazówek, wielorazówek i podgrzewaczy wzrosną o ok. 50 zł. Znikną aromatyzowane wkłady. Młodzież nie będzie mogła też tak łatwo kupić jednorazowych e-papierosów, nawet tych bez nikotyny, czy saszetek nikotynowych. Taki będzie efekt uchwalenia trzech projektów ustaw.\nW rządzie i koalicji na razie nie ma zgody co do przepisów ograniczających sprzedaż alkoholu na stacjach paliw w godzinach od 22 do 6 rano i zakazujących sprzedaży alkoholu przez internet. Wojciech Konieczny, wiceminister zdrowia, zapowiedział w Sejmie, że decyzja w tej sprawie będzie zapewne podjęta \"niebawem, w niedługim czasie\". Jego propozycje kontrują resort rozwoju i Ryszard Petru z Polski 2050.", "content_hash": "0e12e28bbd10ca34821872e5b2f949a6dd1af3cc36626fdc1ca1084180bec708", "text_len": 11643}
{"schema_version": 1, "id": "001cf1ffc94307a7309376824063740f843231e5", "url": "https://businessinsider.com.pl/prawo/frankowicze-kontra-banki-poprawki-do-ustawy-frankowej-wywolaly-burze/wrcft39", "title": "Frankowicze walczą w Sejmie o odsetki. \"To nie są bagatelne kwoty\"", "category": "Prawo", "scraped_at": "2025-12-19T01:15:16.026176Z", "text": "Projekt ustawy frankowej, zamiast usprawnić system może otworzyć nowy front konfliktu. Po dwóch miesiącach sejmowej ciszy projekt wywołał burzliwe dyskusje na sejmowej komisji. Spór dotyczy fundamentalnej kwestii, bo rozliczeń między kredytobiorcami a bankami. Im głębiej w szczegóły, tym więcej pytań o to, kto na tych zmianach naprawdę zyska, a kto może stracić najwięcej. Ministerstwo Sprawiedliwości jest jednak otwarte na zmiany. Posłowie zgłosili cztery poprawki. Będzie więcej?\n- Najbardziej burzliwe dyskusje budzi sprawa potrącenia, czyli wzajemnego rozliczenia się między kredytobiorcą i bankiem\n- Zaproponowane przez Ministerstwo Sprawiedliwości rozwiązanie popiera Związek Banków Polskich. Przeciwko protestują przedstawiciele kredytobiorców\n- Arkadiusz Myrcha, wiceminister sprawiedliwości, deklaruje, że projekt ustawy frankowej będzie podlegał w Sejmie kolejnym modyfikacjom\n- Na razie w grze są cztery poprawki Koalicji Obywatelskiej. Czy mogą się pojawić kolejne?\n- Więcej informacji o biznesie znajdziesz na Businessinsider.com.pl\nW środę odbyło się posiedzenie połączonych sejmowych komisji: gospodarki i rozwoju oraz sprawiedliwości i praw człowieka w sprawie tzw. ustawy frankowej. To pierwsze merytoryczne posiedzenie po pierwszym czytaniu, które odbyło się dwa miesiące temu, 16 października. Posiedzenie trwało blisko trzy godziny i pokazało, że wokół ustawy toczy się gorący spór. Przyznał to wiceminister sprawiedliwości Arkadiusz Myrcha, który jednak liczy, że wiosną proces legislacyjny się zakończy, a ustawa przyjmie optymalny kształt.\nBurzliwe posiedzenie komisji sejmowej w sprawie ustawy frankowej\nRafał Komarewicz, poseł Polski 2050, przewodniczący sejmowej Komisji Gospodarki i Rozwoju, rozpoczynając posiedzenie, podkreślił, że sprawa jest bardzo ważna, bo dotyczy kilkuset tysięcy kredytobiorców. Zaznaczył, że trzeba wszystko dobrze wyważyć, jeśli chodzi o szybkość postępowań przed sądami, ale pamiętając, że kredytobiorcy, którzy wzięli kredyt we frankach i nie zostali zbyt uczciwie potraktowani przez banki, muszą mieć pełne prawa do dochodzenia swoich roszczeń.\nArkadiusz Myrcha, wiceminister sprawiedliwości, który prezentował projekt, podkreślił, że jego celem jest rozładowanie zatorów w sądach, zwłaszcza apelacyjnych, ale bez wpływania na kształt wyroku.\n— Mówimy o liczbie spraw, która jest około pięć, siedem razy większa niż liczba spraw rozwodowych. W sądach apelacyjnych sprawy frankowe bardzo często stanowią ponad połowę całego wolumenu postępowań w wydziałach cywilnych. Dlatego wręcz miażdżąca większość przepisów, o których dziś mówimy, dotyczy wyłącznie rozwiązań procesowych i proceduralnych. Nie jest naszym zadaniem wchodzenie w rolę sądu ani opowiadanie się po którejkolwiek ze stron sporu. Naszym celem jest usprawnienie tych elementów procesu, które dziś stanowią największą barierę — podkreślał Myrcha.\nZgłoszone poprawki i gorąca dyskusja podczas posiedzenia wskazuje jednak na coś innego. Pierwsze cztery poprawki zgłosił Dominik Jaśkowiec, poseł Koalicji Obywatelskiej. Wyjaśniamy, co proponuje rząd, co posłowie, a jakie są oczekiwania stron.\nCzytaj też: Ten wyrok TSUE wpłynie na polskich sędziów. Czy zmusi banki do zmiany strategii?\nKluczowa poprawka numer trzy\nPierwsza poprawka jest czysto redakcyjna. Chodzi o doprecyzowanie przepisów o automatycznym zawieszeniu rat na czas postępowania.\nDruga poprawka mówi, że jeżeli okoliczności sprawy nie stoją temu na przeszkodzie, uzasadnienie wyroku sądu pierwszej instancji może ograniczać się do powołania się na pozew, odpowiedź na pozew lub dalsze pisma przygotowawcze, doręczone stronie przeciwnej przed zamknięciem rozprawy oraz powołania przepisów prawa, na których sąd się oparł. Ma to pozwolić sądom szybciej przygotować uzasadnienie, co nie budzi dużych wątpliwości.\nCzwarta poprawka odnosi się do spraw w Sądzie Najwyższym. Chodzi o to, aby SN mógł, ale nie był zobligowany do odmówienia przyjęcia skargi kasacyjnej, o ile nie występuje w niej istotne zagadnienie prawne.\nKluczowa jest jednak poprawka nr 3, dająca możliwość dochodzenia odsetek od roszczeń, mimo zgłoszenia potrącenia w specjalnym trybie przewidzianym w projekcie ustawy.\nZobacz: Banki nie mogą już zastraszać konsumentów. TSUE zmienia zasady\nMa ona naprawić art. 5 projektu. Zgodnie z nim zarzut potrącenia może zostać podniesiony aż do zamknięcia rozprawy przed sądem drugiej instancji. Takie prawo zyskają też strony, które w toczących się sprawach nie złożyły zarzutu w terminie. Obecnie co do zasady są na to dwa tygodnie od dnia, gdy wierzytelność stała się wymagalna, czyli minął termin wyznaczony na jej zapłacenie. Gdy bank zgłosi dzięki nowym przepisom potrącenie swojej wierzytelności później, a sąd je uzna, to frankowicz może zostać pozbawiony odsetek za czas od wezwania kredytodawcy do rozliczenia się z nieważnej umowy. Bywa, że chodzi o miliony złotych, choć częściej tysiące.\nZgłoszona poprawka dodaje art. 5a ma temu przeciwdziałać. W skrócie mówi ona, że jeśli konsument spłacił kredyt, to może żądać zwrotu wpłaconej kwoty z powodu stwierdzenie nieważności umowy wraz z odsetkami liczonymi od dnia, w którym jego roszczenie stało się wymagalne.\nRafał Komarewicz uważa, że zgłoszone poprawki, w tym ta nr 3, idą w dobrym kierunku. — Sprawa potrącenia budzi najwięcej wątpliwości i mam nadzieję, że tą poprawką te wszystkie wątpliwości zostaną rozwiane — podkreślił Rafał Komarewicz.\nArkadiusz Szcześniak, prezes Stowarzyszenia Stop Bankowemu Bezprawiu, zaapelował o bardzo dokładną analizę artykułu piątego. — W naszej ocenie idziemy tutaj zdecydowanie za daleko — podkreślił. Dlaczego, wyjaśnili prawnicy.\nPoprawka numer trzy rozwiązuje tylko jeden problem\nRadca prawny Dominik Gluza, reprezentujący konsumentów, który jako pierwszy uzyskał prawomocne orzeczenie w sprawie frankowej, powiedział podczas posiedzenia komisji, że poprawka numer trzy rozwiązuje tylko jeden problem, problem odsetek. — Poprawka ta nie rozwiązuje problemu przewlekłości, bo zarzut potrącenia będzie wykorzystywany do przedłużenia postępowań, o ile ustawa wejdzie w życie.\n— Obecnie w sądach apelacyjnych na termin rozprawy czeka się od półtora roku do nawet dwóch i pół roku. Jeżeli więc w dniu rozprawy sędzia zostanie skonfrontowany z nowym zarzutem, jedynym możliwym rozwiązaniem będzie jej odroczenie. To oznacza dalsze, wielomiesięczne wydłużenie postępowania — mówił mec. Gluza. Jego zdaniem pełnomocnicy banków będą formułować zarzut potrącenia niejednoznacznie, co ułatwi przedłużanie postępowania.\nPrzedstawiciele frankowiczów protestują\nAdwokat Karolina Pilarska, która od dziewięciu lat reprezentuje frankowiczów i prowadzi blisko 3,5 tysiąca spraw, uważa, że w tym momencie ustawa frankowa nie jest w ogóle potrzebna.\n— Jeżeli ma to być ustawa dla frankowiczów, to musimy wsłuchać się w głos tego środowiska. A to środowisko ma wobec tej ustawy ogromne obawy. Co wydarzyło się w praktyce po tym, jak projekt ujrzał światło dzienne? Większość banków, które dotychczas rezygnowały z apelacji, bo bankom nie przysługuje ani wynagrodzenie za korzystanie z kapitału, ani waloryzacja, ani jakiekolwiek inne świadczenie poza zwrotem czystego kapitału — nagle zaczęła składać apelacje. Skutek jest taki, że wydłużyły się postępowania w sprawach, które dotychczas kończyły się w pierwszej instancji, ponieważ bank rezygnował z apelacji. Obecnie banki czekają na wejście w życie ustawy i na możliwość podniesienia zarzutu potrącenia dopiero w drugiej instancji, aby \"skasować\" odsetki. Mówimy tu o osobach, które czekają na wyrok pięć–sześć lat. To nie są bagatelne kwoty — mówiła mec. Pilawska.\nI podkreśliła, że to nie frankowicze zapchali wymiar sprawiedliwości, lecz fakt, że wymiar sprawiedliwości nie jest przygotowany do sprawnego rozpoznawania spraw obywateli. — Polacy mają prawo do uczciwego i rzetelnego procesu — dodała.\nZwiązek Banków Polskich broni teoria salda i krytykuje wysokie odsetki\nNa projektowany art. 5 i zgłoszoną poprawkę inaczej patrzy Katarzyna Urbańska, dyrektor Zespołu Prawno-Legislacyjnego Związek Banków Polskich.\n— Jeżeli usuniemy z projektu instytucję potrącenia, to istocie projekt traci sens. Bez potrącenia nie da się skutecznie rozliczyć umowy w jednym postępowaniu. Można powiedzieć, że projekt traci swoje \"serce\" i podstawową funkcję. Zamiast przyspieszenia postępowań otrzymamy jeszcze większy chaos procesowy, który nie pozwoli na usprawnienie, uproszczenia i zakończenia spraw frankowych — podkreślała Urbańska. I dodała, że odsetki \"po prostu klientom w takiej kwocie się nie należą\".\nPonadto Katarzyna Urbańska wskazała, że aby przyspieszyć postępowania, najlepszym rozwiązaniem byłoby przyjęcie jednoznacznej podstawy prawnej sankcjonującej teorię salda.\nRafał Komarewicz, ale także jego partyjny kolega poseł Paweł Śliz, przewodniczący sejmowej Komisji sprawiedliwości i praw człowieka, chcieli wiedzieć, dlaczego banki nie zgłaszają w terminie zarzutu potrącenia, dlaczego nie proponują ugód, zamiast spierać się w sądach. Nie otrzymali jednak jednoznacznej i klarownej odpowiedzi od reprezentantów ZBP.\nOdpowiedzi udzielił adwokat Jakub Bojarczuk z kancelarii KKG Legal, ekspert Związku Banków Polskich. Wskazał, że obecnie obowiązuje art. 203 [1] Kodeksu postępowania cywilnego, który mówi, że podstawą potrącenia może być tylko wierzytelność z tego samego stosunku prawnego, co wierzytelność dochodzona przez powoda. — Jeśli w 98 proc. przypadków dochodzimy do konkluzji, że nie istnieje umowa kredytu, to nie istnieje również ten sam stosunek prawny. Gdyby więc bank podniósł zarzut potrącenia w sprawie z powództwa przedsiębiorcy, to sąd by go nie uwzględnił, zasądzając całą kwotę na rzecz konsumenta. Bank pozbawiłby się całości roszczenia, które mu przysługuje — wyjaśniał mec. Bojarczuk. I dodał, skoro projektowana ustawa wyłączy art. 203 [1], to umożliwi dokonanie potrącenia w jednym postępowaniu.\nMec. Bojarczuk podkreślił też, że banki oferują ugody. Zawarto ich już 167 tys.\nOdpowiedzi udzielił też radca prawny Wojciech Bochenek, broniący frankowiczów. — Bank potrącając swoje roszczenie, przyznałby rację, że konsument ma rację, a umowa ma wady prawne. A tylko wtedy mógłby się prosto rozliczyć. Banki jednak cały czas przyjmują w pismach procesowych strategię, że umowy są ważne — powiedział Wojciech Bochenek.\nMinisterstwo Sprawiedliwości otwarte na zmiany\nArkadiusz Myrcha, wiceminister sprawiedliwości, na koniec posiedzenia, zaznaczył, że najistotniejsze jest, aby projekt miał taki kształt, który w sposób optymalny zadowoli wszystkie strony. — Cieszę się z tych wszystkich argumentów, które tu padły. Projekt był już modyfikowany, ale zakładam, że będzie podlegał kolejnym modyfikacjom. Rozładowanie sądów to jest nasz priorytet. Musimy się z problemem uporać jak najszybciej, ale nie krzywdząc uczestników. Będziemy nad tym projektem pracować, mam nadzieję, że w styczniu, tak aby na przełomie zimy i wiosny można było zakończyć cały proces legislacyjny. To byłoby bardzo wskazane — podkreślił wiceminister Myrcha.", "content_hash": "e0eeba7a5a64f68d0aaf2208f2d08d1ee888d0a93057ef83494399906faafa6b", "text_len": 10986}
{"schema_version": 1, "id": "9ff047eec88301d80bbdf5c75cbdaa458e1c5fc4", "url": "https://businessinsider.com.pl/prawo/kodeks-wyborczy-do-zmiany-sejm-zdecydowal-w-sprawie-podpisow/d1w8t0v", "title": "To umożliwi nowy sposób zbierania podpisów przed wyborami. Jest decyzja Sejmu", "category": "Prawo", "scraped_at": "2025-12-19T01:15:05.731943Z", "text": "To umożliwi nowy sposób zbierania podpisów przed wyborami. Jest decyzja Sejmu\nSejm uchwalił w czwartek nowelizację Kodeksu wyborczego. Chodzi o możliwość zbierania podpisów dla kandydatów w wyborach powszechnych w formie elektronicznej. Znane są szacunkowe koszty związane z utworzeniem i prowadzeniem specjalnego portalu. Do wejścia tych przepisów w życie jeszcze potrzebnych jest kilka kroków.\nNowela zakłada utworzenie \"Portalu zgłaszania kandydatów lub list kandydatów w wyborach powszechnych\", prowadzonego i utrzymywanego przez Krajowe Biuro Wyborcze. Za pośrednictwem portalu wyborcy będą mogli składać elektroniczne deklaracje poparcia, uwierzytelnione m.in. podpisem zaufanym, podpisem osobistym czy kwalifikowanym podpisem elektronicznym.\nZobacz także: Błędne dane i podpisy zmarłych. PKW odmówiła udziału dwóm kandydatom w wyborach\nDalsza część artykułu znajduje się poniżej materiału wideo\nNowela przewiduje stworzenie hybrydowego sposobu zbierania podpisów bez rezygnacji z tradycyjnej zbiórki podpisów, urozmaiconego o podpisy elektroniczne.\nZa nowelą głosowało 240 posłów, 152 było przeciw, 30 wstrzymało się od głosu.\nWybory do Sejmu i Senatu. Nowy sposób zbierania podpisów\nSejm odrzucił poprawkę złożoną podczas drugiego czytania przez posła Konfederacji Witolda Tumanowicza, która miała na celu zapewnienie jawności liczby zebranych podpisów w formie elektronicznej po procesie rejestracyjnym przez dany komitet.\nWedług noweli elektroniczna forma poparcia ma dotyczyć m.in. wyborów do Sejmu i Senatu, Parlamentu Europejskiego, wyborów samorządowych oraz wyborów wójtów, burmistrzów i prezydentów miast. Komitety wyborcze będą zobowiązane do przekazywania organom wyborczym wykazów podpisów zarówno w formie papierowej, jak i elektronicznej.\nCelem noweli jest zwiększenie partycypacji obywatelskiej.\nNowelizacja zakłada udzielanie poparcia przez wyborcę za pomocą formularza elektronicznego przez wypełnienie formularza elektronicznego udostępnionego w Portalu, jego uwierzytelnienie oraz złożenie za pomocą portalu.\nZobacz także: Hołownia złożył w PKW podpisy. Wiadomo, ile ich zebrał\nW noweli przewidziano, że formularz elektroniczny będzie zawierał nazwę komitetu wyborczego zgłaszającego listę lub kandydata, numer okręgu wyborczego, w którym lista lub kandydat jest zgłaszany, nazwisko, imię, adres zamieszkania i numer PESEL udzielającego poparcia oraz adnotację z udzieleniem poparcia z datą. Następnie formularze byłyby przekazywane komitetom wyborczym popartego kandydata.\nZbieranie podpisów przed wyborami do zmiany. Jakie koszty i kary?\nNowela zakłada również rozszerzenie przepisów karnych — odpowiedzialnością objęte mają być nadużycia związane z elektronicznym zbieraniem poparcia, w tym wywieranie nacisku na wyborców (grzywna od 1 tys. do 10 tys. zł) czy przyjmowanie korzyści majątkowych w zamian za udzielenie poparcia (grzywna od 10 tys. zł do 50 tys. zł).\nNowela ma wejść w życie po sześciu miesiącach od ogłoszenia. Koszt utworzenia portalu oszacowano na 10 mln zł, a jego utrzymania na ok. 1 mln zł rocznie, finansowane z budżetu Państwowej Komisji Wyborczej.\nProjekt został złożony w czerwcu 2024 r. przez m.in. posłów Polski 2050.\nNowela trafi teraz do dalszych prac w Senacie.", "content_hash": "3480b1722edc39750642f1080fab4c08a31b868d573d13641d274f36e66cd78f", "text_len": 3219}
{"schema_version": 1, "id": "84637a94a8829b7f2a46d07e470c5ddf524d7d4a", "url": "https://businessinsider.com.pl/prawo/opinie", "title": "Opinie", "category": "Prawo", "scraped_at": "2025-12-19T01:15:01.459560Z", "text": "\"Ratowanie budżetu przed załamaniem nie legitymizuje naruszania konstytucji\" — pisze konstytucjonalista prof. Ryszard Piotrowski w opinii przygotowanej na zlecenie Związku Banków Polskich. Zdaniem profesora projekt narusza trzy zasady. Jego opinia to prawna broń banków przeciwko podwyższeniu CIT dla instytucji finansowych. Rząd potrzebuje wpływów, aby spiąć budżet na 2026 r.\nJak nie drzwiami, to oknem. Tak można określić nową metodę koalicji na obejście weta prezydenta. Jak inaczej bowiem nazwać sytuację, gdy z jednej strony rząd już kończy prace nad projektem zwiększającym akcyzę na alkohol, podatek od hazardu i opłatę cukrową, a z drugiej rozpoczyna pracę nad niemal identycznym?\nProjekt ustawy przygotowany przez ministra sprawiedliwości Waldemara Żurka, który ma uregulować status tzw. neosędziów, nie rozwiązuje problemu praworządności — ostrzega Bartosz Pilitowski. Prezes Fundacji Court Watch Polska w rozmowie z Business Insider Polska mówi, dlaczego przepisy w obecnym kształcie łamią konstytucję, grożą falą skarg do europejskich trybunałów i zamiast wyciszyć spór, mogą jeszcze go zaostrzyć.\nProf. Marcin Wiącek, rzecznik praw obywatelskich, rzuca nowe światło na uchwałę Sądu Najwyższego, w której pojawia się wyrok niebyły. Nie chce jej komentować wprost, ale w rozmowie z Business tłumaczy, w jakich konkretnych okolicznościach można uznać orzeczenia SN za nieistniejące. To skutek wyroku TSUE. Zdaniem rzecznika z jednej strony problem nie dotyczy wyłącznie Izby Kontroli Nadzwyczajnej i Spraw Publicznych, z drugiej nie wszystkich sędziów powołanych przez neoKRS.\nOdpowiedzialność za problemy z KPO ponosi Ministerstwo Funduszy i Polityki Regionalnej, któremu szefuje Katarzyna Pełczyńska-Nałęcz. Tak uważa radca prawny dr Krzysztof Brysiewicz, który specjalizuje się w funduszach unijnych. Mówi wprost: — Za powstanie większości nieprawidłowości — przez wadliwe skonstruowanie warunków dofinansowania — odpowiada ona i podlegli jej urzędnicy. I wyjaśnia, dlaczego mimo głośnych zapowiedzi nie ma podstaw do rozliczenia przedsiębiorców i skutecznego zobowiązania do zwrotu dofinansowania.\nZgodnie z konstytucją to rząd odpowiada za prowadzenie polityki wewnętrznej i zewnętrznej. Prezydent nie jest ośrodkiem konkurencyjnej władzy wykonawczej ani ośrodkiem sprawowania nadzoru nad rządem. Nikt mu takich uprawnień nie nadał — mówi Maciej Berek, minister w Kancelarii Premiera. W rozmowie z Business Insider Polska podaje szczegóły nowego programu rządu i wyjaśnia, skąd będą pieniądze na jego realizację.\nBanki od dawna są na cenzurowanym — zarzuca im się niemal wszystko, często bez większych podstaw — pisze adwokat Wojciecha Wandzel z kancelarii KKG Legal. Jego zdaniem szczególnie absurdalny jest jeden z ostatnich zarzutów, które pojawiły się w Business Insider Polska po opinii Rzecznika Generalnego TSUE. Chodzi o twierdzenie, że banki miały łamać przepisy przy umowach zawieranych przed 2017 r. Problem w tym, że mowa o regulacjach, które… wtedy jeszcze nie istniały. Mec. Wandzel polemizuje też z innymi stwierdzeniami.\nJuż 11 września poznamy opinię Rzecznika Generalnego Trybunału Sprawiedliwości Unii Europejskiej w sprawie dotyczącej stawki WIBOR. Na sam wyrok poczekamy jeszcze co najmniej kilka miesięcy, ale opinia będzie jego zapowiedzią. Tomasz Leśko, radca prawny, wyjaśnia, o co toczy się gra w tym sporze. Gra toczy się o stabilność gospodarki i pewność prawa, które opierają się na dotrzymywaniu umów i przewidywalności orzecznictwa.\nJednym z argumentów podnoszonych przez kredytobiorców i ich pełnomocników w sporach dotyczących kredytów złotowych, jest rzekomy brak nadzoru nad procesem ustalania wskaźnika WIBOR. Prawnicy Joanna Róg-Dyrda oraz Tomasz Orczykowski obalają wszystkie mity na temat braku nadzoru. Przekonują, że nadzór nad WIBOR-em miał co prawda w poszczególnych latach różny charakter, ale od początku był zinstytucjonalizowany. Wskazują też, że do kontroli organów administracji powołane są sądy administracyjne, a nie powszechne rozstrzygające spory kredytowe. Ich argumenty mogą się okazać orężem, także przed TSUE.\nPierwsze posiedzenie pełnego składu Trybunału Stanu w tej kadencji przeszło do historii. Wszystko przez awanturę w sprawie immunitetu Małgorzaty Manowskiej. Może się okazać, że będzie to jednocześnie ostatnie posiedzenie, choć nie musi. Od tego, co się wydarzy, będzie bowiem zależało, czy pierwsza prezes Sądu Najwyższego straci fotel przewodniczącej, na czym zależy koalicji rządzącej. Oto stan gry na dziś i możliwe scenariusze.\nKażdy przedsiębiorca, decydując się na udział w programie pomocowym realizowanym przez Polski Fundusz Rozwoju, zaakceptował możliwości żądania zwrotu udzielonych środków na podstawie rekomendacji zewnętrznych podmiotów — przekonuje Anna Olechowicz, radca prawny. I na konkretnych przykładach pokazuje, że dokumenty przekazane przez CBA w toku postępowań sądowych wskazują wprost, że pomoc uzyskały także podmioty, które nadużyły zaufania państwa.\nZ dostępnych danych wynika, że Polski Fundusz Rozwoju skierował już ponad 16 tys. wezwań do zapłaty oraz kilka tysięcy pozwów przeciwko przedsiębiorcom. Z doświadczeń kancelarii Sobota Jachira wynika jednak, że część roszczeń Funduszu może być skutecznie podważona w sądzie. I nie chodzi tylko o sprawy, których podstawą była negatywna rekomendacja CBA. Mec. Łukasz Musiał pokazuje wygrany spór o zwrot umorzonej subwencji.\nProjekt nowej ustawy o kredycie konsumenckim oznacza fundamentalne zmiany dla przedsiębiorców świadczących usługi odroczonych płatności. Kierunek wytyczony przez unijną dyrektywę często będzie wiązać się z koniecznością przedefiniowania modeli biznesowych. Dlaczego? Krok po kroku wyjaśnia dr Wanesa Choptiany-Mańka z Uniwersytetu WSB Merito w Warszawie.\nW ostatnim czasie w mediach społecznościowych pojawia się wiele wypowiedzi dotyczących tzw. sankcji kredytu darmowego (SKD) jako prostego sposób na \"odzyskanie\" pieniędzy z zawartych wcześniej umów kredytowych (kredytów gotówkowych). Adwokat Wojciech Wandzel z kancelarii KKG Legal, na sprawę patrzy inaczej i przedstawia drugą stronę medalu. Zwraca uwagę, że rynek roszczeń z tytułu SKD jest zdominowany przez firmy odszkodowawcze i parakancelarie.\nChoć są wakacje, to w debacie publicznej nie milkną dyskusje o skutkach zniesienia prac domowych przez ministrę edukacji Barbarę Nowacką przy akceptacji premiera Donalda Tuska. Nauczyciele i rodzice w tej decyzji widzą przyczyny pogorszenia wyników uczniów. Adwokat Grzegorz Prigan idzie krok dalej. Analizuje czy polityczna decyzja, która jego zdaniem przyczyniła się do edukacyjnej ruiny, może skutkować odpowiedzialnością przed Trybunałem Stanu.\nNa stronach Rządowego Centrum Legislacji opublikowany został kolejny projekt ustawy o zmianie ustawy o świadczeniu usług drogą elektroniczną oraz niektórych innych, który wdraża unijne rozporządzenie DSA (Akt o usługach cyfrowych). Dorota Głowacka i Anna Obem z Fundacji Panoptykon zwracają uwagę, że Ministerstwo Cyfryzacji uwzględniło wiele postulatów organizacji broniących wolności w sieci, ale możliwość odwołania się od niesłusznie nałożonej blokady wciąż jest ograniczona.\nWarszawski Sąd Okręgowy zapytał Trybunał Sprawiedliwości Unii Europejskiej o fundamentalną kwestię, ważną dla blisko 200 tys. spraw. \"Orzeczenie Trybunału zaważy na tym, czy polscy frankowicze będą mogli dalej dochodzić pełnego zwrotu wszystkich wpłat na rzecz banków i odsetek\" — piszą w komentarzu dla Business Insidera Radosław Górski i Piotr Pląska, którzy reprezentują konsumentów w tej konkretnej sprawie. I wyjaśniają w siedmiu punktach stanowisko sądu, ale także tłumaczą, dlaczego nie powinno być wątpliwości tam, gdzie od dawna już ich nie było.\nRozgorzała ostatnio burzliwa debata dotycząca działań Marcina Kubiczka, syndyka Getin Noble Banku, ale też Idea Banku. W rozmowie z Business Insider Polska Marcin Kubiczek odpowiada na pytania o konflikt interesów, jak dobiera sobie współpracowników, ile kosztują spory z frankowiczami, ale nie tylko.\nWraz z dynamicznym rozwojem rynku kryptowalut rośnie również potrzeba jego skutecznej regulacji — zarówno w zakresie przeciwdziałania nadużyciom finansowym, jak i zapewnienia przejrzystości podatkowej. W odpowiedzi na te wyzwania Unia Europejska wprowadza zmiany, które mają ujednolicić zasady obrotu aktywami cyfrowymi. Adwokat Tomasz Konarzewski z kancelarii Tomczykowski Tomczykowska wyjaśnia obowiązujące zasady rozliczania się z przychodów z kryptowalut i ostrzega przed skutkami zmian w prawie.\nOd 13 lipca obowiązuje duża część przepisów tzw. pierwszego rządowego pakietu deregulacyjnego. Ustawa wprowadza elektroniczne umowy leasingu, mniej kontroli w firmach, wiele uproszczeń dla prowadzenia działalności gospodarczej. Przede wszystkim przewiduje istotne zmiany w postępowaniu administracyjnym. Sześć najważniejszych opisuje radca prawny Dariusz Rosolski z kancelarii BLSK. Wyjaśnia czym są doręczenia zastępcze, decyzje \"hybrydowe\" czy nowe zasady autokontroli.\n28 czerwca 2025 r. to data, która na zawsze zmieniła oblicze marketingu w Polsce, jak również w całej Unii Europejskiej. W tym dniu weszła w życie ustawa o zapewnieniu dostępności w produktach i usługach. Dla marketerów oznacza to konieczność fundamentalnej rewizji strategii, procesów i narzędzi komunikacji z klientami. Co muszą zrobić, jak wesprzeć swoje firmy? Na trudne pytania odpowiada Magdalena Murzyn z Uniwersytetu WSB Merito we Wrocławiu.\nUchwała Sądu Najwyższego stwierdzająca ważność wyborów prezydenckich jest jak kawałek błękitnego nieba w czasie politycznego sztormu. Teraz ruch należy do marszałka Sejmu Szymona Hołowni, który już zdecydował, co zrobi. Wybrał łagodny kurs i zapowiedział, że odbierze przysięgę prezydencką od Karola Nawrockiego. Nie chce kierować nas w oko konstytucyjnego cyklonu, czego domaga się część polityków.\nKomentarze po wyrokach TSUE w sprawach tzw. frankowiczów przyzwyczaiły opinię publiczną do panującego dwugłosu środowisk reprezentujących przeciwne strony sporu. Radca prawny Wojciech Bochenek uważa, że od czasów sprawy Dziubak przekonaliśmy się, że tu nie ma przegranych i zarówno konsumenci, jak i banki mogą z nich wyciągnąć coś dla siebie. — Opinie, tezy oraz komentarze najlepiej weryfikuje upływający czas i spadające kartki kalendarza, oraz co najważniejsze dla prawników, kierunek, w jakim ukształtowało się orzecznictwo — zwraca uwagę pełnomocnik konsumentów.\nNasza strategia postawi z głowy na nogi polskie mieszkalnictwo — deklaruje Tomasz Lewandowski, wiceminister rozwoju i technologii. Podkreśla, że skoro zwiększą się wydatki na budownictwo społeczne, to powinny być efektywnie wydawane. — Jeżeli chcemy położyć na stole miliardy złotych na budownictwo komunalne i społeczne, jeżeli mam tego z przekonaniem bronić w Sejmie, to musimy uporządkować system. Bez tego, to byłby populizm, a nie mądra polityka mieszkaniowa — podkreśla w rozmowie z Business Insider Polska.\nPolskie prawo spadkowe stoi u progu rewolucji. Czy Polska ma szansę wyprzedzić inne kraje i jako pierwsza w Europie wprowadzić regulacje dotyczące testamentu audiowizualnego? — Tak, ale pod warunkiem, że ustawodawca odważy się wyjść naprzeciw zmieniającym się potrzebom społecznym i technologicznym, a także towarzyszącym temu rozwojowi zagrożeniom — odpowiada radca prawny Karolina Rybak. Pierwszy krok został już uczyniony.\nRafał Trzaskowski przegrał wybory prezydenckie, ale Donald Tusk nie chce rozliczeń. — Jeśli premier nie chce zapracować na dotkliwą porażkę w wyborach parlamentarnych za dwa lata, musi natychmiast rozpocząć inny proces: odbudowy poczucia sprawiedliwości. Potrzebna jest nowa filozofia działania państwa: oparta na szacunku, dostępności, uczciwości i sprawności — mówi Krzysztof Izdebski z Fundacji Batorego. W rozmowie z Business Insider punktuje błędy i wskazuje kierunki działania.\n\"Im więcej przepisów, tym łatwiej dużym graczom, takim jak my. Ale to nie o nas chodzi\" — mówi Rafał Brzoska w rozmowie z Business Insider Polska. Szef InPostu zapewnia, że nie ma ambicji politycznych, a wsparcie deregulacji uważa za swój obywatelski obowiązek. Jednocześnie zdradza, że planuje ekspansję na kolejne europejskie rynki. W grze są trzy kraje.\nAdam Bodnar, minister sprawiedliwości i prokurator generalny, odpiera zarzuty o odpowiedzialność za porażkę Rafała Trzaskowskiego w wyborach prezydenckich. W rozmowie z Business Insiderem tłumaczy, dlaczego dotąd nie udało się przeprowadzić pełnej reformy sądownictwa, ale mówi też, co dalej z KRS, gdy Karol Nawrocki odmówi współpracy. Zapowiada kontynuację rozliczeń polityków PiS i nie unika pytania o aferę GetBack.\nRząd chwali się deregulacją prawa na niespotykaną dotąd skalę, opartą na rekomendacjach zespołu Rafała Brzoski. Milczy jednak o najważniejszym: złamaniu fundamentalnych zasad stanowienia prawa. Czy za fasadą \"społecznego zaangażowania\" nie kryje się po prostu nieopodatkowany, nieujawniony lobbing — zastanawiają się adwokaci Grzegorz Prigan i Karol Pachnik.", "content_hash": "05ca13f6a19028fe551600d31fa838d248a6a977c032ef38b2321c4785f96f9e", "text_len": 12929}
{"schema_version": 1, "id": "878642e97763660fc1eae6ad1c9d1935debee2c0", "url": "https://businessinsider.com.pl/prawo/podatki", "title": "Podatki", "category": "Prawo", "scraped_at": "2025-12-19T01:14:59.080525Z", "text": "Prezydent Karol Nawrocki podpisał w poniedziałek cztery nowelizacje podatkowe. Zostaną one opublikowane w Dzienniku Ustaw, a zasadniczo mają wejść w życie od 1 stycznia 2026 r., czyli za niecałe dwa tygodnie. Chodzi m.in. o zmiany dotyczące indywidualnych stawek amortyzacyjnych. Na decyzję prezydenta czekają jeszcze trzy nowelizacje podatków.\nPo co płacić fiskusowi, jeśli można pieniądze wydać na własną firmę? Tak myśli wiele osób prowadzących działalność gospodarczą pod koniec roku. Faktycznie jest sporo możliwości, żeby podatek dochodowy za 2025 r. legalnie obniżyć. Tłumaczymy, na co pozwalają przepisy. Trzeba jednak pamiętać, żeby nie wylać dziecka z kąpielą.\nMinisterstwo Finansów nie porzuciło zmian w estońskim CIT, uldze IP Box i darowiznach samochodów poleasingowych. W zeszłym tygodniu przeprowadziło konsultacje z biznesem w sprawie tych zmian. Niestety wnioski z tych konsultacji nie są optymistyczne dla przedsiębiorców.\nOd początku 2026 r. kolejna grupa spółek będzie musiała przygotować, a później wysłać fiskusowi w formie elektronicznej swoje księgi rachunkowe, a także informacje o rozliczeniu podatku dochodowego i środkach trwałych, czyli dwie struktury określane mianem JPK_CIT. Wymaga to dużych przygotowań, zmian, a w niektórych spółkach nawet zakupu oprogramowania.\nPrzedsiębiorcy prowadzący pozarolniczą działalność gospodarczą mogą skorzystać z nowej ulgi podatkowej. Warunek jest jeden: zatrudniają żołnierzy Wojsk Obrony Terytorialnej lub aktywnej rezerwy. Wprowadzenie tej ulgi do zeznań PIT jest częścią szerszej polityki państwa, która ma na celu wsparcie obronności kraju.\nUlga termomodernizacyjna to rozwiązanie dla właścicieli domów jednorodzinnych, które pozwala na odliczenie od dochodu nawet kilkudziesięciu tysięcy złotych. Jakie inwestycje kwalifikują się do ulgi? Jakie warunki należy spełnić? Oto najważniejsze informacje.\nChoć mamy połowę grudnia, to podatnicy, przedsiębiorcy i księgowi nadal nie znają wszystkich zmian w podatkach, jakie zaczną obowiązywać od 1 stycznia 2026 r. Do tej listy Senat dodał w środę trzy kolejne zmiany ważne dla przedsiębiorców i osób otrzymujących darowizny i spadki. Musi je jeszcze podpisać prezydent. Lista ustaw do podpisu nadal jest długa.\nOd 1 stycznia 2026 r. zmieniają się przepisy dotyczące samochodów osobowych. To, jakie koszty związane z samochodem będzie można uwzględnić w kosztach, będzie zależało od emisji. To zła wiadomość dla właścicieli niektórych samochodów. Sprawdź, co dokładnie oznacza nowe prawo.\nPrzelewy między małżonkami to codzienność w wielu polskich rodzinach. Jednak co w sytuacji, gdy żona przelewa pieniądze na wspólne konto, z którego mąż zamierza sfinansować zakup samochodu? Czy takie transakcje mogą zainteresować urząd skarbowy? Fiskus wydał właśnie interpretację indywidualną w takiej sprawie.\nUlga na składki członkowskie dla związków zawodowych to rozwiązanie, które pozwala zmniejszyć obciążenia podatkowe dla osób zrzeszonych w organizacjach pracowniczych. Rzeczywista korzyść zależy od progu podatkowego. Jaką kwotę można odliczyć?\nWielu przedsiębiorców pod koniec roku może wpaść w wyższy próg przychodowy składki zdrowotnej. A to oznacza konieczność dopłat. Tłumaczymy ile trzeba dopłacić, jeśli w grudniu przychód liczony od początku roku przekroczy 60 tys. zł lub 300 tys. zł. Dopłaty można jednak uniknąć, ale trzeba działać. Ekspert mówi, co można zrobić.\nJeśli wiosną przyszłego roku nie chcesz martwić się, czy w corocznym zeznaniu podatkowym wyjdzie ci spora dopłata, to masz ostatnie kilka tygodni, by zacząć działać. Dzięki temu, zamiast dopłaty może się pojawić zwrot i to nawet na poziomie 3-4, a w przypadku przedsiębiorców aż 5 tys. zł. Wystarczy prosty trik, na który zostało mało czasu.\nMinistra zdrowia Jolanta Sobierańska-Grenda po raz kolejny zabrała głos nt. składek zdrowotnych. W TVN24 przyznała, że nie wystarcza, by pokryć wszelkie koszty. Jakie plany ma więc resort zdrowia?\nSkładka zdrowotna to dla przedsiębiorców i etatowców duże obciążenie. W 2026 roku będzie ono jeszcze większe i to nawet dla miliona małych przedsiębiorców, którzy opłacają minimalną składkę. Tłumaczymy, jakie składki trzeba będzie płacić w 2026 r., w zależności od formy opodatkowania.\nMamy już estoński CIT. Teraz planowany jest projekt ustawy zakładający zwolnienie z podatku dla polskich inwestorów kapitałowych na wzór rozwiązań szwedzkich. Chodzi o nowy podatek od wartości aktywów zgromadzonych na OKI, czyli np. oszczędności i akcji włożonych do osobistych kont inwestycyjnych. Nie będzie od nich podatku Belki, a dodatkowo będzie zwolnienie z podatku OKI. Nie brak tu jednak zaskoczeń.\nMinister finansów wydał interpretację ogólną w sprawie podatku od nieruchomości. Wyjaśnił, kiedy grunty, budynki i budowle należy uznawać za związane z prowadzeniem działalności gospodarczej. To kluczowe zagadnienie dla firm i samozatrudnionych. Minister przyznał wprost, że nie wystarczy przeczytać przepisów.\nWiceminister finansów Jarosław Neneman nie ma najlepszych wiadomości dla branży tytoniowej w Polsce. Projekt zmian w akcyzie jeszcze w grudniu ma trafić do konsultacji publicznych. Ministerstwo Zdrowia zaś finalizuje prace nad ustawą, która ma zakazać sprzedaży jednorazowych e-papierosów i aromatyzowanych saszetek.\nOd 1 stycznia 2026 r. zmieni się limit kosztów uzyskania przychodu dla samochodów spalinowych i hybrydowych — spadnie ze 150 tys. zł do 100 tys. zł. Część przedsiębiorców zastanawia się, czy leasing finansowy, zamiast najbardziej popularnego leasingu operacyjnego, uchroni przed tymi zmianami. Doradcy podatkowi odpowiadają.\nNowe, niższe limity dla samochodów firmowych, niższe limity dotyczące różnych preferencji i ksiąg, wyższy CIT dla banków — to tylko kilka niekorzystnych zmian w podatkach, jakie zaczną obowiązywać od 1 stycznia 2026 r. W praktyce jest ich więcej, a jeszcze wszystkiego nie wiemy, bo czekamy na decyzje prezydenta. Są też dobre wiadomości.\nJuż od 1 lutego 2026 r. podatnik może zostać ukarany za brak odpowiedniej informacji w JPK_VAT o fakturach wystawionych lub odebranych z KSeF. Ministerstwo Finansów rozważa jeszcze, czy tego nie zmienić. Od lutego 2026 r. wzrośnie też ryzyko sankcji przewidzianych w kodeksach karnych. A od 2027 r. na podatników czeka pułapka. Kto w nią wpadnie, może słono zapłacić.\nMinisterstwo Finansów odniosło się do nowości w KSeF, które ostatnio opisywaliśmy, czyli do rozbieżności w limitach przesyłania faktur w KSeF, możliwych karach już od 1 lutego 2026 r., korektach technicznych i dochowaniu należytej staranności. Resort w stanowisku przesłanym Business Insiderowi tłumaczy zmiany. Przekonuje też, że administracja dzięki KSeF będzie skuteczniej ścigała oszustwa VATowskie. Eksperci wcześniej wskazywali co innego.\nUszczelnienie PIT i CIT miało zacząć obowiązywać od 1 stycznia 2026 r. Jak informowaliśmy wcześniej, rząd nie zdążył jednak ze zmianami. Dlatego ulga IP Box, ulga mieszkaniowa, estoński CIT, a także darowizny samochodów poleasingowych i ryczałt ewidencjonowany nie zostaną uszczelnione. Resort finansów w odpowiedzi na pytania Business Insidera przyznał jednak, że reformy nie porzuca.\nOd 1 stycznia 2026 r. dla samochodów spalinowych i większości klasycznych hybryd limit kosztów podatkowych spadnie z obecnych 150 tys. zł do 100 tys. zł. Przedsiębiorcy ruszyli więc po zakupy samochodów, aby skorzystać jeszcze z wyższego limitu. A co z leasingiem? Wyjaśnił to dyrektor Krajowej Informacji Skarbowej w nowych interpretacjach podatkowych.\nKrajowy System e-Faktur przewiduje, że na wizualizacjach faktur wystawianych w trybie offline z powodu awarii czy niedostępności systemu będą umieszczane dwa kody QR. Jeden pozwoli sprawdzić fakturę w KSeF, gdy ona tam już trafi, a drugi, przez weryfikację certyfikatu, ma potwierdzać, kto wystawił fakturę. Eksperci zgłaszają wątpliwości dotyczące właśnie certyfikatu. Na prośbę Business Insidera odnosi się do nich Spółka Aplikacje Krytyczne, zajmująca się techniczną stroną KSeF.\nKrajowy System e-Faktur będzie rewolucją podatkową, która wpłynie na procesy biznesowe — od sprzedaży, przez zakupy i logistykę, po księgowość. Jak się przygotować, co zrobić, a przede wszystkim: na co uważać? Na te i wiele innych pytań będą odpowiadać Sebastian Lasek, prezes spółki Aplikacje Krytyczne, która odpowiada za KSeF oraz Paweł Krupa z Comarch ERP.\nPrzedsiębiorcy mają już tylko kilka dni na złożenie wniosku o wakacje składkowe. To ostatnia szansa w tym roku, aby nie zapłacić składek ZUS. Składki za grudzień 2025 r. zapłaci za przedsiębiorcę państwo. Oszczędności wynoszą od 442,90 zł do 1773,96 zł, w zależności jaki ZUS opłaca przedsiębiorca. Wniosek można złożyć wyłącznie przez PUE ZUS.\nPodatnicy, prowadzący określony rodzaj działalności gospodarczej, muszą instalować kasy fiskalne online. Część podatników może więc jeszcze korzystać z kasy fiskalnej starego typu, z elektronicznym zapisem kopii. Problem pojawia się, gdy chcą rozszerzyć działalność na czynności, które są objęte obowiązkiem ewidencjonowania przy pomocy kasy fiskalnej online. Co w takiej sytuacji? Wyjaśnił to Dyrektor Krajowej Informacji Skarbowej w nowej interpretacji.\nNie wszystkie faktury będą przechodziły przez Krajowy System e-Faktur w 2026 r. Standardem, od 1 lutego i 1 kwietnia przyszłego roku mają być oczywiście faktury ustrukturyzowane, czyli właśnie w KSeF. Przedsiębiorcy będą mogli jednak nadal wystawiać faktury przy użyciu kas fiskalnych online.\nNie będzie pakietu uszczelniającego PIT i CIT w 2026 r. Rząd nie przyjął bowiem projektu nowelizacji, choć miał to zrobić we wrześniu. W praktyce Sejm i Senat nie zdążą uchwalić zmian w leasingu, uldze mieszkaniowej, IP Box, ryczałcie ewidencjonowanym czy estońskim CIT. Nawet gdyby rząd przeprowadził projekt przez parlament jednego dnia, to prezydent ma 30 dni na decyzję, czy go podpisać, czy zawetować.", "content_hash": "d1c0a3eed1c2fbb5e0b539e727ebd11b83f4a8e84374df2307dd440c790d8bdc", "text_len": 9811}
{"schema_version": 1, "id": "55c86e728a1f65a8d1348650cde55ede39a2b122", "url": "https://businessinsider.com.pl/prawo/podatki/ile-pieniedzy-zabiera-ci-panstwo-sprawdzilismy-kto-ma-najgorzej-dane/v8zlgtn", "title": "To ich państwo \"dociska\" najmocniej. Nie, nie chodzi o przedsiębiorców [DANE]", "category": "Prawo", "scraped_at": "2025-12-19T01:15:13.482606Z", "text": "Różnica między dochodem brutto a netto waha się nie tylko w zależności od ich wysokości, ale też od źródła zarobku. Inne składki i podatki płacą pracownicy, inne przedsiębiorcy, a jeszcze inne funkcjonariusze służb mundurowych czy emeryci. Sprawdziliśmy, kto oddaje państwu najwięcej.\nNa pierwszy rzut oka może wydawać się, że to przedsiębiorcy są grupą społeczną najmocniej poszkodowaną przez państwo.\nZobacz także: Wyjechali pracować do Skandynawii 20-30 lat temu. Dziś mają takie emerytury [KWOTY]\nPrzedsiębiorcy są oczywiście ważnym ogniwem gospodarki. To tu powstaje wiele innowacji, praca trwa często 24 godziny na dobę, świadczenia są ograniczone do minimum, a ryzyko jest stosunkowo największe.\nJednak wbrew pozorom to wcale nie oni muszą oddawać państwu najwięcej pieniędzy. A przynajmniej nie wszyscy. Sprawdziliśmy, dla którego źródła dochodu klin podatkowo-składkowy jest największy.\nZobacz także: Oto zarobki 1 proc. najbogatszych. Skarbówka pokazała twarde dane z PIT [KWOTY]\nCzytaj także w BUSINESS INSIDER\nOd kilku lat słyszymy narodową dyskusję o składce zdrowotnej, żeby tylko ulżyć właścicielom małych i średnich firm. Politycy przekonują, że to właśnie zmiany w jej rozliczaniu, czyli tzw. Polski Ład, mogły w 2023 r. doprowadzić do utraty władzy przez Prawo i Sprawiedliwość.\nZ najnowszego raportu, który kilka tygodni temu opublikowało Ministerstwo Finansów, możemy dowiedzieć się, jak wygląda obciążenie podatkowo-składkowe według poszczególnych źródeł dochodu.\nDalsza część artykułu pod wideo\nOpracowanie autorstwa ministerialnego analityka Pawła Chrostka pokazuje, ile procent przychodu Polacy muszą oddawać państwu w formie składek na ubezpieczenia społeczne, zdrowotne oraz podatku dochodowego.\nDane pochodzą z 2022 r., a więc już po reformie Polskiego Ładu. Od tego czasu zmiany są stosunkowo niewielkie. Rządząca koalicja zmieniła nieco zasady obliczania składki zdrowotnej dla przedsiębiorców, ale zawetowana przez Andrzeja Dudę wiosną 2025 r. ustawa sprawia, że od 2026 r. wszystko wróci do \"starych\" zasad.\nW skondensowanej formie widać to na poniższym wykresie. Wśród czterech zbadanych źródeł dochodu wyróżniają się przede wszystkim dwa. Pierwszy to wynagrodzenia służb mundurowych.\nZobacz także: Tak się zarabia w mundurówce. Na etacie możesz o tym pomarzyć [KWOTY]\nW Business Insider Polska opisywaliśmy już, że właśnie funkcjonariusze mogą liczyć na spore preferencje w porównaniu z innymi profesjami. Chodzi o składki na ubezpieczenia społeczne, czyli m.in. emerytalne i rentowe.\nW przypadku służb obowiązkowa jest jedynie składka zdrowotna oraz oczywiście zaliczka na podatek dochodowy. Efekt? Mediana obciążenia w ich przypadku wynosi jedynie 13,6 proc. Oczywiście waha się w zależności od wielkości dochodu, ale średnia jest wyraźnie niższa niż w przypadku wielu innych obywateli. Połowa przedstawicieli służb oddaje państwu nie więcej niż 13,6 proc. dochodu brutto.\nMundurówce pod tym względem zdecydowanie najbliżej do emerytów, którzy również nie muszą opłacać składek społecznych. Z danych resortu finansów wynika, że świadczenia dla seniorów z ZUS obciążone były w 2022 r. na poziomie od 9,1 do 14,4 proc. w zależności od dochodu.\nPrzedsiębiorcy \"ciemiężeni\" najmocniej? Dane temu przeczą\nDane resortu finansów pokazują, że wbrew pozorom przedsiębiorcy również nie mają w Polsce najgorzej. Państwo zabiera im w różnej formie 27,6 proc. dochodu brutto. To mediana obciążenia, co oznacza, że połowa osób prowadzących działalność realnie oddaje państwu jeszcze mniej, a druga połowa — więcej.\nWarto jednak podkreślić, że w przypadku przedsiębiorców kluczowa jest wysokość dochodów. Bo ci najmniejsi, którzy zarabiają najmniej, rzeczywiście mają najgorzej. Bardziej szczegółowe dane resortu finansów pokazują bowiem, że w tej grupie efektywne obciążenie podatkowo-składkowe może sięgać 60 proc.\nWszystko za sprawą składek społecznych, które w Polsce płacone są ryczałtowo, a minimalne stawki określone są kwotowo i w 2026 r. wyniosą już blisko 2 tys. zł (nie licząc zdrowotnej). Im mniej zarabia taki przedsiębiorca, tym większe obciążenie te 2 tys. zł stanowią. Doskonale widać to na powyższym wykresie.\nIm wyższe dochody, tym procentowe obciążenie spada, by dla całej grupy przedsiębiorców sięgnąć wspomniane wyżej 27,6 proc.\nDość niespodziewanie więc okazuje się, że mocniej od działalności gospodarczej obciążone są nawet umowy cywilnoprawne, czyli np. zlecenia.\nMimo wieloletniej dyskusji wciąż nie wszystkie tego typu umowy są ozusowane (tak obowiązek istnieje tylko do wysokości płacy minimalnej), a i tak mediana obciążenia podatkowo-składkowego w tym przypadku wynosiła w 2022 r. 31,2 proc.\nEtatowcy mają najgorzej\nZ opracowania Ministerstwa Finansów dość jasno wyłania się obraz tego, kto w Polsce jest najmocniej obciążony składkami i podatkami. To osoby pracujące na etacie, czyli grupa kilkunastu milionów Polaków.\nWedług wyliczeń resortu mediana obciążenia w ich przypadku to aż 34,1 proc. To oznacza, że z każdego 1 tys. zł brutto muszą oni w formie różnych opłat, składek i podatków oddać państwu 341 zł.\nTu, w przeciwieństwie do przedsiębiorców, obciążenie jest stosunkowo jednakowe niezależnie od dochodu. Wiadomo jednak, że im wyższa pensja, tym wyższa stawka PIT. Niedawno pisała o tym Małgorzata Samborska z Grant Thorntona.\n\"Pracownik na umowę o pracę, który zarabia 13 tys. zł brutto, dostanie za pracę w grudniu przelew na niecałe 7 tys. zł. Jego pracodawca musi na ten cel przeznaczyć 15,7 tys. zł. Z kosztu pracodawcy »zniknie« ponad 55 proc. na różnego rodzaju podatki i składki\" — napisała ekspertka podatkowa.\nTo oczywiście dotyczy tylko grudnia i w skali roku obciążenie aż tak wysokie nie jest. Niemniej jednak to właśnie etatowcy muszą procentowo oddawać państwu najwięcej.\nZ drugiej strony należy pamiętać o limicie 30-krotności. W dużym uproszczeniu oznacza on, że powyżej 30-krotności średniej pensji (w 2025 r. to ok. 260 tys. zł, czyli ponad 21 tys. zł miesięcznie), składki społeczne już nie narastają. To co \"tracimy\" w PIT niejako równoważą więc stosunkowo niższe składki. Ta kwestia dotyczy jednak tylko tych najlepiej zarabiających pracowników.", "content_hash": "a2240cbde36b7141d2ff011953cd58e343e25acd9f60ec1153a2dc1682f5471d", "text_len": 6128}
{"schema_version": 1, "id": "6d056ae743f025487008610c974a72048c5b74b0", "url": "https://businessinsider.com.pl/prawo/podatki/ksef-i-bezpieczenstwo-faktur-eksperci-ministerstwa-finansow-rozwiewaja-watpliwosci/lm0fx4z", "title": "KSeF. Rządowi eksperci tłumaczą największe wątpliwości podatkowej rewolucji [TYLKO U NAS]", "category": "Prawo", "scraped_at": "2025-12-19T01:15:10.821790Z", "text": "Krajowy System e-Faktur budzi wiele pytań i obaw, a rusza już 1 lutego 2026 r. Podatnicy zastanawiają się co z wystawianiem faktur poza KSeF, kiedy będzie można posługiwać się wizualizacją faktury, a kiedy można skorzystać z potwierdzenia transakcji. Na te i wiele innych szczegółowych pytań odpowiadają eksperci Ministerstwa Finansów.\nKSeF to obecnie temat podatkowy nr 1. Już nawet górale na Krupówkach zastanawiają się, jak będzie wyglądać wystawienie i odbieranie faktur ustrukturyzowanych. Słowem, mówią o tym wszyscy, którzy dziś mają styczność z fakturami.\nZobacz także: Jak obniżyć podatek w JDG za 2025 r.? Oto co możesz jeszcze zrobić w grudniu\nIm bliżej do 1 lutego 2026 r., tym więcej pytań się pojawia. Dlatego o najważniejszych kwestiach związanych z KSeF rozmawiamy z Anną Mytyk, zastępcą dyrektora Departamentu VAT w Ministerstwie Finansów i Krzysztofem Rogowskim, dyrektorem Departamentu Analiz Krajowej Administracji Skarbowej.\nCzytaj także w BUSINESS INSIDER\nŁukasz Zalewski, Business Insider Polska: Czy będą jakieś konsekwencje, jeśli podatnik mimo obowiązku wystawi fakturę nabywcy poza KSeF? Z interpretacji indywidualnych dyrektora Krajowej Informacji Skarbowej (KIS) wynika, że wystawienie faktury poza KSeF nie pozbawi podatnika prawa do odliczenia VAT ani kosztów uzyskania przychodów.\nAnna Mytyk, zastępca dyrektora Departamentu Podatku od Towarów i Usług w Ministerstwie Finansów: Nie można przenosić odpowiedzialności na nabywcę, czy też pozbawiać go prawa do odliczenia VAT w zależności od tego, w jakiej formie otrzymał fakturę, szczególnie że w 2026 r. przewidziano okresy przejściowe we wdrożeniu KSeF. Na to zagadnienie należy zatem spojrzeć szerzej, systemowo.\nPierwszy rok obowiązywania KSeF, czyli 2026 jest rokiem transformacji, co zostało wyraźnie wskazane w przepisach. Mówimy o tym również na szkoleniach i przy okazji spotkań z przedsiębiorcami.\nPo pierwsze mamy tzw. fazowania, czyli etapy wprowadzania obowiązkowego KSe. Od 1 lutego do systemu wchodzą najwięksi podatnicy, o wartości sprzedaży wraz z podatkiem od 200 mln zł, od 1 kwietnia pozostali podatnicy VAT.\nTrzeba też pamiętać o innych odroczeniach. W dotychczasowy sposób do końca 2026 r. mogą być wystawiane faktury przy użyciu kas fiskalnych. Z kolei podmioty, u których sprzedaż brutto udokumentowana fakturami nie przekroczy 10 tys. zł miesięcznie, do końca 2026 r. mogą wystawiać faktury w formie tradycyjnej, a więc poza KSeF.\nNabywca, który otrzyma fakturę poza KSeF, będzie miał prawo do odliczenia VAT i zaliczenia wydatku do kosztów uzyskania przychodów.\nAnna Mytyk: Takie stanowisko wyraziliśmy już w odpowiedzi na interpelację poselską oraz przedstawił je dyrektor KIS w interpretacji indywidualnej.\nRok 2026 będzie rokiem wprowadzenia obowiązkowego KSeF. Pragnę podkreślić, że przez cały rok nie będzie sankcji za błędy popełniane przy wystawianiu faktur. Dopóki wystawianie faktur w KSeF nie stanie się rutyną i przyzwyczajeniem, nikt nie poniesie kary za błędy.\nPonadto przepisy dotyczące kar za niestosowanie KSeF-u (wejdą w życie 1 stycznia 2027 r. — red.) dotyczą wystawcy faktury, ponieważ to on ma tutaj decydujące znaczenie, jeśli chodzi o respektowanie zasad związanych z KSeF.\nMamy nadzieję, że w przyszłym roku takie pytania będą pojawiały się coraz rzadziej. Przedsiębiorcy, gdy wdrożą system i już się go nauczą, dostrzegą korzyści płynące z KSeF.\nCo da podatnikom cyfryzacja, czy digitalizacja obiegu dokumentów?\nAnna Mytyk: Podatnik, który wdroży cyfrowy obieg dokumentów, będzie miał wszystkie dokumenty w jednym miejscu, będzie mógł automatycznie przetwarzać dane, wyciągać z nich wnioski, optymalizować pracę i działalność. Ułatwi to procesy, współpracę z firmami zewnętrznymi, w tym również z biurem rachunkowym, jeśli firma z niego korzysta.\nJak nabywca będzie odbierał faktury w KSeF?\nPierwszy termin obowiązkowego KSeF, czyli 1 lutego 2026 r., to również ważna data dla odbiorców faktur. Oni będą musieli odebrać faktury od największych podmiotów. System ich jednak nie powiadomi o tym, że faktura czeka w KSeF. Jak odbiorca faktury ma odebrać fakturę w KSeF?\nKrzysztof Rogowski, dyrektor Departamentu Analiz Krajowej Administracji Skarbowej w Ministerstwie Finansów: Nabywca powinien odbierać fakturę w KSeF. System wskazuje, kiedy faktura jest wystawiona i kiedy faktycznie jest otrzymana przez nabywcę. KSeF daje właśnie taką — jednoznaczną informację.\nCo do tego, skąd nabywca ma czerpać informację o tym, że otrzymał fakturę, to zależy od tego, na jakie narzędzia do obsługi KSeF się zdecyduje. Może skorzystać z narzędzi komercyjnych, a może skorzystać z narzędzi, które udostępnia Ministerstwo Finansów. Nasze narzędzia to Aplikacja Podatnika KSeF 2.0, Aplikacja Mobilna KSeF i aplikacja e-Mikrofirma. Pozwalają one nabywcy w prosty sposób sprawdzić, czy otrzymał faktury w KSeF.\nNabywca, który zdecyduje się na aplikacje Ministerstwa Finansów, nie otrzyma więc powiadomienia o tym, że dostał fakturę. Jak rozumiem, będzie musiał, np. raz dziennie spojrzeć do KSeF, a więc uruchomić aplikację?\nKrzysztof Rogowski: Tak. Przy projektowaniu naszych narzędzi, głównym założeniem było, aby podatnik mógł uwierzytelnić się do KSeF, a następnie wystawiać i odbierać faktury. Są to narzędzia zbudowane z myślą o najmniejszych podatnikach, którzy wystawiają bądź otrzymują kilka faktur miesięcznie.\nNasze aplikacje nie wysyłają powiadomień. Nie jest to jednak funkcja, o której zapomnieliśmy, ale celowe działanie wynikające ze względów bezpieczeństwa. Gdyby aplikacja wysyłała powiadomienia o fakturach, to mogłoby to zostać wykorzystane do potencjalnych wyłudzeń, a tego chcieliśmy uniknąć. Nie chcielibyśmy uchylać tej furtki z możliwością wysyłania fałszywych powiadomień do nabywcy, że czeka na niego faktura, którą trzeba opłacić. Na pierwszym miejscu stawiamy zawsze bezpieczeństwo podatników. Dlatego nasze aplikacje nie będą wysyłały żadnych powiadomień.\nAnna Mytyk: Podatnik, np. prowadzący jednoosobową działalność gospodarczą, który będzie chciał odbierać faktury z KSeF za pomocą naszych aplikacji, będzie mógł uwierzytelnić się w KSeF posługując się np. bezpłatnym profilem zaufanym. Dzięki temu będzie mógł uzyskać dostęp do aplikacji i sprawdzać, czy otrzymał faktury.\nKrzysztof Rogowski: Słowem uzupełnienia, jeśli przedsiębiorca będzie chciał otrzymywać powiadomienia o tym, że przyszła do niego faktura w KSeF, to będzie mógł skorzystać z programów komercyjnych, które przewidują takie funkcjonalności. Podatnicy będą mieli więc wybór: skorzystać z naszych narzędzi lub komercyjnych. Podatnik nigdy nie dostanie natomiast powiadomienia z Ministerstwa Finansów o tym, że otrzymał fakturę.\nKiedy przekazać wizualizację faktury, a kiedy potwierdzenie transakcji?\nW KSeF faktury mają być zasadniczo wystawiane w formie ustrukturyzowanej (pliki XML, zgodne ze wzorem, czyli tzw. schemą FA(3) — red.). Ministerstwo w systemie KSeF przewidziało jednak jeszcze dwie możliwości. Sprzedawca będzie mógł przekazać tzw. wizualizację faktury, a przed jej wystawieniem w KSeF również \"potwierdzenie transakcji\". Jakie będą funkcje tych dokumentów i w jakich sytuacjach podatnicy będą mogli z nich skorzystać?\nAnna Mytyk: Wizualizacja faktury to odwzorowanie dokumentu, który jest w KSeF. Mówimy więc o sytuacji, gdy w transakcjach B2B sprzedawca wystawił fakturę w KSeF i ona jest już w systemie. Sprzedawca może więc wygenerować kod QR i przekazać dodatkowo wizualizację faktury, np. aby nabywca mógł ją pokazać w sądzie lub w urzędzie. Wizualizacja będzie więc wyglądała tak samo jak faktura. Będzie na niej numer, jeden kod QR i pod tym numer KSeF.\nA potwierdzenie transakcji?\nAnna Mytyk: Potwierdzenie transakcji będzie można wystawić wcześniej. Chodzi przykładowo o sytuację, gdy sprzedawca sprzeda towar, wystawi fakturę, ale jeszcze nie został jej nadany numer KSeF. W takim przypadku sprzedawca nie może wydać wizualizacji z odpowiednimi oznaczeniami (m.in. numerem KSeF — red.). Zastępczo będzie mógł więc wydać potwierdzenie transakcji, czyli dokument potwierdzający, że do danej sprzedaży została wystawiona faktura. Będzie na nim kod QR, który nabywca będzie mógł zeskanować i sprawdzić, czy faktura już jest w KSeF.\nPoprawnie wygenerowany kod QR (na wizualizacji lub potwierdzeniu transakcji) ma zatem przekierować użytkownika, posiadacza takiego dokumentu do systemu, do źródła, czyli do faktury w KSeF.\nJak uchronić się przed oszustami, którzy będą podszywać się pod sprzedawców?\nCzęść przedsiębiorców ma obawy związane z kodami QR. Firmy boją się, czy nie zostaną one wykorzystywane przez oszustów. Chodzi na przykład o to, że po zeskanowaniu kodu zostaną przeniesieni na jakąś niewłaściwą stronę internetową. Co tu może być tą czerwoną flagą?\nKrzysztof Rogowski: Jeżeli podatnik po zeskanowaniu kodu QR zobaczy komunikat, aby opłacić fakturę, to powinien zachować czujność. Podkreślamy to i ciągle będziemy to powtarzać — kody weryfikujące QR dedykowane dla KSeF nie będą prowadziły do płatności za fakturę.\nAnna Mytyk: Wizualizacja nie jest w swoim założeniu dokumentem potwierdzającym wystawienie faktury. Jej głównym celem jest wykorzystanie w sytuacjach innych niż podatkowe, np. gdy przedsiębiorca musi przedstawić taki dokument instytucji zewnętrznej.\nKonsumenci chyba jednak nie będą dostawać wizualizacji, ale tzw. faktury konsumenckie, jeśli ich zażądają. Standardowo dostaną paragon.\nAnna Mytyk: Generalnie, jeśli konsument poprosi sprzedawcę o fakturę, to powinien dostać dokument taki jak dziś, czyli w formie papierowego wydruku lub np. jako PDF (na maila — red.). Natomiast konsument otrzyma wizualizację jedynie w przypadku, gdy zażąda, aby sprzedawca przekazał mu fakturę w KSeF. Tylko w takim, wyjątkowym przypadku, wydany nabywcy dokument będzie wizualizacją faktury w KSeF.\nJak rozróżnić konsumenta od podatnika?\nJak więc sprzedawca ma rozpoznać, kiedy towar lub usługę kupuje konsument i na jego żądanie trzeba mu wydać fakturę tradycyjną, a kiedy nie ma konsumenta i trzeba mu wydać wizualizację faktury?\nAnna Mytyk: Jeżeli nabywca podaje do faktury NIP krajowy, to musimy go potraktować jako podatnika VAT krajowego. Fakturę na jego żądanie wystawiamy więc w KSeF. A jeżeli to jest sprzedaż w handlu detalicznym i nabywca nie posługuje się NIP, zgłasza potrzebę wystawienia faktury tzw. imiennej na konsumenta, wystawca, wystawiając tę fakturę w KSeF musi pamiętać o uzgodnieniu sposobu jej wydania nabywcy — konsumentowi.\nCo z fakturami w przypadku wynajmujących nieruchomości?\nCzy wynajmujących prywatnie będą musieli odbierać faktury z KSeF? Są oni podatnikami VAT zwolnionymi, ale są też klientami dostawców mediów (prąd, gaz, ciepło — red.).\nAnna Mytyk: Zasada jest taka, że KSeF jest oparty o numery NIP. Jeśli wynajmujący (właściciel mieszkania — red.) \"nie ujawni się\" dostawcy mediów jako podatnik VAT, bo nie dysponuje numerem NIP, to dostanie fakturę w formie uzgodnionej ze sprzedawcą, czyli najpewniej tak, jak dziś, w tradycyjnej formie. Natomiast jeśli posiada NIP i poda go sprzedawcy mediów (prądu, gazu) to odbierze fakturę w KSeF.\nKrzysztof Rogowski: Ustawa o VAT daje w tym zakresie wystawcy faktury swobodę decydowania o tym, czy faktury konsumenckie będzie wystawiał w KSeF, czy poza KSeF.\nKolejna sytuacja — jeśli firma wynajmuje nieruchomość firmie, to fakturę musi wystawić w KSeF?\nAnna Mytyk: Tak, jeśli jest to transakcja między krajowymi podatnikami VAT, czynnymi lub zwolnionymi.\nJak dostać się do KSeF?\nJak podatnicy będą mogli dostać się do KSeF, wystarczy pobrać jedną z aplikacji do KSeF?\nKrzysztof Rogowski: Niezależnie od tego, czy podatnik będzie korzystał z aplikacji ministerialnej, czy komercyjnej, to uwierzytelnienie do KSeF będzie wyglądało tak samo. Można wykorzystać profil zaufany, podpis kwalifikowany, pieczęć kwalifikowaną (w przypadku spółek — red.), a nawet token (w oprogramowaniu komercyjnym — red.). Pamiętajmy również o certyfikacie KSeF.\nJeśli podatnik zaloguje się na swoje konto, ale będzie chciał, żeby jego pracownik wystawiał w jego imieniu faktury, to rozumiem, że wystarczy przyznać temu pracownikowi uprawnienia do KSeF i zdecydować o zakresie dostępu — do odbioru faktur, wystawiania faktur itp.?\nKrzysztof Rogowski: Tak. Już teraz w module certyfikatów i uprawnień udostępniliśmy możliwość generowania różnych uprawnień dla pracowników. Jeżeli podatnik ma pracowników i chce, aby konkretny pracownik w firmie wystawiał lub odbierał faktury, to trzeba nadać mu uprawnienie.\nZachęcamy do skorzystania z modułu MCU (moduł certyfikatów i uprawnień - red.), już teraz. Im wcześniej, tym lepiej. Apelujemy, aby nie zostawiać przygotowań do KSeF na ostatnią chwilę. Warto już teraz przygotować się na luty.\nO zgodę na załączniki będzie można występować w styczniu 2026 r.\nJeśli chodzi o akty prawne i narzędzia informatyczne do KSeF, to rozumiem, że zgodnie z zapowiedziami, w styczniu 2026 r. ruszy moduł zgłoszeń dotyczący faktury z załącznikiem? Czy czegoś jeszcze należy się spodziewać?\nKrzysztof Rogowski: Potwierdzam, w styczniu będzie można składać zgłoszenie o zamiarze wystawiania faktur z załącznikami. Zgłoszenie będzie rozpatrywane maksymalnie do trzech dni roboczych. Trzeba jednak pamiętać, że jeżeli podatnik będzie wykorzystywać załączniki niezgodnie z przeznaczeniem, to uprawnienie może zostać mu odebrane.\nZasadniczo ta możliwość jest przewidziana dla podmiotów, które mają bardzo specyficzną sprzedaż i w samej treści faktury nie mogą zawrzeć na przykład 400 punktów odbioru energii elektrycznej. Do takich celów podatkowych zostało to przygotowane.\nJak można sprawdzić KSeF?\nGdzie podatnicy powinni szukać pomocy i informacji, jeśli chodzi o KSeF?\nAnna Mytyk: Przedsiębiorca z sektora MŚP, który chciałby się sam przygotować do KSeF-u, może skorzystać z wielu opcji pomocy. Przede wszystkim zachęcamy do udziału w \"Środach z KSeF\" w urzędach skarbowych. W każdą środę odbywają się szkolenia online lub stacjonarnie w temacie KSeF.\nOprócz tego można korzystać z informacji i narzędzi, które są dostępne na stronie ksef.podatki.gov.pl. Można tam wejść i na przykład zapoznać się z aplikacją testową KSeF 2.0. i w niej przetestować sposób nadawania uprawnień, czy sposób wystawiania faktur. Na tej stronie znajdują się też materiały merytoryczne, filmy instruktażowe, przewodniki, a także Podręcznik KSeF 2.0.\nPodręcznik powstał dla podatników, którzy chcą zgłębić dane zagadnienie w KSeF. Zawiera on szczegółowe wyjaśnienia dotyczące systemu.\nDodatkowo od stycznia br. działa infolinia KAS poświęcona KSeF, a od października br. weszła w życie możliwość umówienia wizyty w US w temacie KSeF. Można więc przyjść na indywidualne konsultacje.\nKażda osoba czy to podatnik, czy integrator może również skorzystać z formularza kontaktowego KSeF, gdzie eksperci KAS w formie mailowej odpowiadają na wszystkie pytania dotyczące KSeF.\nKSeF to obowiązek podatników, czy księgowych?\nCzyim obowiązkiem jest KSeF? Ostatnio skierowali państwo pismo do podatników, aby w razie potrzeby kierowali się również do swoich księgowych i biur rachunkowych. Część środowiska zaapelowała, aby nie przerzucać na księgowych obowiązku wdrożenia KSeF, bo jest to obowiązek przedsiębiorców.\nKrzysztof Rogowski: Wiem, do czego pan redaktor nawiązuje. No cóż, mogę tutaj jedynie powiedzieć, że chyba doszło do jakiegoś niezrozumienia sytuacji. Jako resort finansów bierzemy udział w spotkaniach przeznaczonych dla księgowych, biur rachunkowych, biegłych rewidentów, przedsiębiorców oraz wszystkich zainteresowanych praktycznym korzystaniem z KSeF. Nawiązaliśmy ścisłą współpracę z największymi polskimi organizacjami, które zrzeszają środowiska księgowych. Cały czas organizujemy wspólne webinaria, w których wspólnie z dyrektor Mytyk uczestniczymy. Dlatego z pewnym zaskoczeniem odebraliśmy informację, jakoby resort przerzucał na księgowych obowiązek wdrożenia systemu.\nKSeF i pomoc w przygotowaniu przedsiębiorców to oczywiście obowiązek administracji. Ale KSeF dotyczy wszystkich zainteresowanych grup. Wysyłając powiadomienie do przedsiębiorców, w którym jedną z informacji jest, żeby już teraz — odpowiednio wcześnie — weszli w kontakt na temat KSeF ze swoim księgowym lub biurem rachunkowym, nie przerzucamy jakichkolwiek obowiązków na księgowych w zakresie wystawiania faktur. Biura obsługujące podatników też będą jednak w tym procesie. Jestem zdziwiony taką narracją, że przerzucamy na kogoś jakiś obowiązek. Z badań, jakie przeprowadziliśmy w Ministerstwie Finansów, wynikało, że 50 proc. przedsiębiorców chciałoby, aby podstawowe informacje o KSeF-ie uzyskać właśnie od swojego księgowego.\nDocieramy swoimi źródłami do podatników, zwłaszcza tych najmniejszych. Do tej pory w 2025 r. prawie 400 tys. podmiotów uczestniczyło w spotkaniach w ramach akcji \"Środy z KSeF\" w urzędach skarbowych. Staramy się docierać z informacjami również do tych najmniejszych podmiotów, w mniejszych miejscowościach. Zainteresowanie spotkaniami jest bardzo duże.\nAnna Mytyk: Zawód księgowego cieszy się dużym zaufaniem społecznym. I jest to bardzo pozytywne. Trudno się więc dziwić, że podatnik, który korzysta z biura rachunkowego chciałby porozmawiać o KSeF z zaufanym księgowym.\nJak będzie wyglądało raportowanie KSeF w JPK_VAT?\nWątpliwości ekspertów budzą również nowe oznaczenia, jakie mają pojawić się w JPK_VAT od 1 lutego 2026 r. Czy rozporządzenie w sprawie oznaczeń zostało już podpisane przez ministra finansów?\nAnna Mytyk: Rozporządzenie zostało podpisane 12 grudnia i skierowane do Rządowego Centrum Legislacji celem publikacji w Dzienniku Ustaw. Analizowaliśmy zagadnienia zgłoszone przez przedsiębiorców w trakcie konsultacji tego projektu. W odpowiedzi wyjaśniliśmy, że wprowadzane rozwiązania w JPK_VAT nie wiążą się z nadmiernymi obciążeniami czy dodatkowymi obowiązkami dla przedsiębiorców. Przede wszystkim nie wiążą się z koniecznością korekt plików JPK_VAT, czego przedsiębiorcy obawiali się najbardziej. Część ewidencyjna JPK_VAT po zmianach, jakie niesie rozporządzenie, nie będzie też w zasadzie wymagała uzupełnienia o numery KSeF.\nJeśli podatnik prześle plik JPK_VAT do urzędu skarbowego, a następnie zorientuje się, że plik wymaga uzupełnienia lub skorygowania, to w każdym momencie może taką korektę przesłać. Tak jest już dziś i to wynika z ustawy o VAT. Natomiast jeśli organ podatkowy zidentyfikuje błąd w pliku JPK_VAT podatnika, to w pierwszej kolejności dąży do wyjaśnienia nieprawidłowości czy nieścisłości z podatnikiem. A zatem podatnicy dostają informację z urzędu o ewentualnej potrzebie skorygowania pliku i na złożenie takiej korekty mają ustawowe 14 dni.\nDodajmy, że plik JPK_VAT będzie zasilany danymi z KSeF. Nasze oprogramowanie zapewnia automatyczną możliwość uzupełniania danych z KSeF w JPK_VAT.", "content_hash": "61b8adcf8ddedaa68139efe0b5a400d4b90541bdda3a36ad260228eb52f8a459", "text_len": 18663}
{"schema_version": 1, "id": "167cae31763af9aee715fdb9237399dd2c7ea229", "url": "https://businessinsider.com.pl/prawo/podatki/obniz-podatek-za-2025-rok-te-dzialania-musisz-podjac-jeszcze-w-grudniu/6pm2ll2", "title": "Jesteś na etacie lub zleceniu? To zrób w grudniu, jeśli chcesz obniżyć podatek za 2025 r.", "category": "Prawo", "scraped_at": "2025-12-19T01:15:12.080200Z", "text": "Podatnicy na etacie lub zleceniu mogą obniżyć swój podatek za 2025 r. Wystarczy skorzystać z wielu możliwości przewidzianych w przepisach. Ulg i preferencji jest cała lista, ale trzeba spełnić warunki. Tłumaczymy, co można zrobić i jakie warunki dopełnić.\nJeśli chcesz obniżyć swój podatek za 2025 r., to jest to możliwe, jeśli podejmiesz działania jeszcze w grudniu. Po 1 stycznia 2026 r. będzie na to za późno. Chodzi o różnego rodzaju ulgi i preferencje podatkowe, a także darowizny.\nDoprecyzujmy od razu, że pomijamy w tym materiale m.in. ulgę na dzieci, wspólne rozliczenie małżonków czy jako osoba samotnie wychowująca dziecko. Te preferencje nie zależą bowiem od działań podatników podjętych w 2025 r.\nCzytaj też: Jak obniżyć podatek w JDG za 2025 r.? Oto co możesz jeszcze zrobić w grudniu\nCzytaj także w BUSINESS INSIDER\nJakie darowizny pomniejszą dochód w PIT\nStandardowo podatnicy mogą obniżyć swój dochód, a w konsekwencji podatek, jeśli do końca 2025 r. przekażą darowizny. Można je bowiem w całości lub części odliczyć w PIT za 2025 r.\nOd dochodu można odliczyć przekazane darowizny na cele:\n— organizacji pożytku publicznego,\n— krwiodawstwa realizowanego przez honorowych dawców krwi (jest to tzw. ulga na krew),\n— kultu religijnego,\n— kształcenia zawodowego publicznym szkołom prowadzącym kształcenie zawodowe oraz publicznym placówkom i centrom,\n— odbudowy Pałacu Saskiego, Pałacu Brühla oraz kamienic przy ulicy Królewskiej w Warszawie (czyli cele wskazane w specjalnej ustawie, Dz.U. z 2024 r., poz. 578).\nWarunki dla wszystkich tych darowizn są zasadniczo dwa.\nPo pierwsze odliczyć można nie więcej niż 6 proc. dochodu podatnika. Jeśli przykładowo podatnik miał w obecnym roku 100 tys. zł dochodu, to odliczyć będzie mógł maksymalnie 6 tys. zł. Jeśli przykładowo przekaże na cele pożytku publicznego 10 tys. zł, to i tak do celów PIT od dochodu będzie mógł odjąć tylko 6 tys. zł.\nPo drugie wydatek trzeba odpowiednio udokumentować. Jeśli wpłacamy pieniądze, to tylko na rachunek płatniczy obdarowanego lub jego rachunek w banku, inny niż rachunek płatniczy. Jeśli przekażemy gotówkę, to nie odliczymy jej od dochodu.\nPrzekazać można jednak również różnego rodzaju rzeczy, wtedy jednak również koniecznie trzeba darowiznę udokumentować. Niezbędne są dane identyfikujące darczyńcę oraz wartość przekazanej darowizny wraz z oświadczeniem obdarowanego o jej przyjęciu — w przypadku darowizny niepieniężnej.\nSzczegółowe wymogi zostały określone w art. 26 ust. 7 ustawy o PIT.\nJakie darowizny na kościół można odliczyć i pomniejszyć dochód w PIT?\nOsoby, które chcą przekazać darowizny na kościół, muszą wiedzieć, że mamy ich dwa rodzaje:\n— darowizny na cele kultu religijnego, np. na budowę czy remont kościoła, jego wyposażenie, czy zakup przedmiotów liturgicznych — w PIT odjąć można maksymalnie 6 proc. dochodu podatnika oraz\n— darowizny na działalność charytatywno-opiekuńczą kościoła — tu limitu nie ma.\nW drugim przypadku chodzi zarówno o Kościół katolicki, jak i inne. Jeśli chodzi o darowizny na działalność Kościoła katolickiego, to wymogi wynikają z ustawy o stosunku państwa do Kościoła katolickiego w Rzeczpospolitej Polskiej (t.j. Dz.U. z 2019 r., poz. 1347 ze zm.). Przede wszystkim darowizny pieniężne muszą być przekazywane przelewem. Jeśli przekazujemy rzeczy, to też trzeba to udokumentować.\nW przypadku darowizny na działalność charytatywno-opiekuńczą w okresie dwóch lat trzeba uzyskać od kościelnej osoby prawnej, której podatnik przekazał darowiznę, sprawozdanie o przeznaczeniu kwoty darowizny na działalność charytatywno-opiekuńczą kościoła.\nIle można odliczyć w PIT, jeśli oddasz krew?\nKrwiodawcy muszą z kolei wiedzieć o innych ograniczeniach. Odliczyć od dochodu można jedynie 130 zł za każdy litr pobranej krwi lub za każdy litr osocza. Przy czym istnieje również roczny limit krwi i osocza, które są objęte preferencją podatkową. Mężczyzna może w danym roku oddać maksymalnie 2,7 litra krwi, a kobieta 1,8 litra. Z kolei osocza można oddać maksymalnie 25 litrów.\nW przypadku mężczyzn oznacza to, że limit odliczenia ulgi wynosi 351 zł za krew, a w przypadku kobiet 234 zł za krew.\nTrzeba mieć też zaświadczenie od jednostki krwiodawstwa, że oddaliśmy krew.\nJakie wydatki odliczysz w PIT dzięki uldze termomodernizacyjnej?\nUlga termomodernizacyjna pozwala odliczyć duże kwoty.\nSkorzystać z niej mogą właściciele lub współwłaściciele domów jednorodzinnych (także bliźniaków czy domów w zabudowie szeregowej), którzy poniosą do końca 2025 r. wydatki na termomodernizację. Ulga nie dotyczy więc mieszkań.\nMaksymalnie można odliczyć 53 tys. zł od swojego dochodu lub przychodu, a w przypadku małżonków będących współwłaścicielami domu — 106 tys. zł.\nFaktycznie poniesioną kwotę (a nie maksymalną) na termomodernizację domu odliczamy w zeznaniu rocznym PIT.\nPamiętać też trzeba o fakturach, bo tylko w ten sposób udokumentowane wydatki będzie można odliczyć.\nCo można odliczyć w ramach ulgi termomodernizacyjnej, określa rozporządzenie ministra inwestycji i rozwoju z 21 grudnia 2018 r. w sprawie określenia wykazu rodzajów materiałów budowlanych, urządzeń i usług związanych z realizacją przedsięwzięć termomodernizacyjnych (t.j. Dz.U. z 2025 r., poz. 1128).\nW praktyce chodzi o materiały budowlane wykorzystywane do docieplenia ścian, stropu, dachu, a więc o wydatki na zakup np. styropianu, wełny mineralnej itd.\nChodzi również o zakup i montaż fotowoltaiki, pompy ciepła, wymianę okien, drzwi czy pieca na pompę (nie można już odliczać wydatków np. zakup pieca gazowego) itd.\nDodajmy, że zasadniczo ulgą objęte są wydatki na budynki ukończone. Nie dotyczy ona domów w budowie.\nIle odliczysz w PIT dzięki IKZE?\nOsoby, które oszczędzają na emeryturę w ramach IKZE (indywidualne konto zabezpieczenia emerytalnego), również mogą obniżyć swój PIT. Jeśli chcą odliczyć wpłaty na IKZE za 2025 r., to muszą je wykonać do końca 2025 r. W praktyce może to być jedna wpłata.\nOdliczamy ją od podstawy opodatkowania, czyli w uproszczeniu — od dochodu, w zeznaniu rocznym PIT. Obowiązują jednak limity odliczenia, które co roku się zmieniają. W tym roku limity wynoszą:\n— 10 tys. 407 zł 60 gr dla osób dla nieprowadzących działalności gospodarczej,\n— 15 tys. 611 zł 40 gr dla osób prowadzących pozarolniczą działalność gospodarczą.\nOczywiście w PIT będzie można odliczyć kwotę faktycznie wpłaconą na IKZE, ale nie więcej niż limit. Pamiętać też trzeba o udokumentowaniu wydatku, np. przelewem.\nJakie wydatki na remont zabytków można odliczyć w PIT?\nPodatnicy mogą skorzystać również z ulgi na zabytki (art. 26hb ustawy o PIT). Obecnie nie można już w ogóle odliczyć wydatków na zakup zabytku. Nadal można jednak odliczyć wydatki na remont i konserwację i to bez limitu. Podatnik może bowiem odliczyć wydatki:\n1) poniesione w roku podatkowym na wpłaty na fundusz remontowy wspólnoty mieszkaniowej lub spółdzielni mieszkaniowej utworzony, zgodnie z odrębnymi przepisami, dla zabytku nieruchomego wpisanego do rejestru zabytków lub znajdującego się w ewidencji zabytków,\n2) na prace konserwatorskie, restauratorskie lub roboty budowlane przy zabytku wpisanym do rejestru zabytków.\nWydatki te trzeba ponieść w 2025 r., jeśli chcemy je rozliczyć w PIT za 2025 r.\nJakie są warunki?\nOdliczenie wydatków na fundusz remontowy wspólnoty mieszkaniowej lub spółdzielni mieszkaniowej przysługuje podatnikowi, jeżeli w momencie poniesienia wydatku jest właścicielem lub współwłaścicielem zabytku nieruchomego.\nAby skorzystać z odliczenia wydatków na prace konserwatorskie, restauratorskie lub roboty budowlane, podatnik musi w momencie poniesienia wydatku być właścicielem bądź współwłaścicielem zabytku nieruchomego oraz posiadać sporządzone na piśmie pozwolenie wojewódzkiego konserwatora zabytków na prowadzenie prac konserwatorskich, prac restauratorskich lub robót budowlanych przy tym zabytku. Po poniesieniu wydatku musi też uzyskać zaświadczenie wojewódzkiego konserwatora zabytków potwierdzające wykonanie odpowiednio tych prac lub robót.\nNie wystarczy też wydać jakiejkolwiek sumy pieniędzy na remont, ale trzeba go zakończyć — dopiero wtedy przysługuje ulga.\nIle można zyskać? W przypadku wpłat na fundusz remontowy oraz wydatków na konserwację, odnowienie czy remont zabytku, odliczyć od dochodu (przychodu) można połowę poniesionych wydatków. Przykładowo, jeśli podatnik wyda 300 tys. zł, to będzie mógł odliczyć 150 tys. zł od dochodu lub przychodu.\nWydatki trzeba jednak udokumentować fakturami, wystawionymi przez czynnych podatników VAT.\nAutor: Łukasz Zalewski, dziennikarz działu Prawo Business Insider Polska", "content_hash": "fb7ef138dfaf884c6b61d8c0da7e006c85562115268a0181e38e9cf16be5e5dd", "text_len": 8540}
{"schema_version": 1, "id": "9b3e11221b3c5a78e475595d796e0797c1a64c6d", "url": "https://businessinsider.com.pl/prawo/podpis-i-weto-karol-nawrocki-zdecydowal-w-sprawach-waznych-dla-szkol/9wpsnsq", "title": "Prezydent zdecydował w sprawie wynagrodzeń dla nauczycieli. Jest też jedno weto", "category": "Prawo", "scraped_at": "2025-12-19T01:15:04.412338Z", "text": "Prezydent zdecydował w sprawie wynagrodzeń dla nauczycieli. Jest też jedno weto\nSejm większością głosów zdecydował, że nauczyciel otrzyma wynagrodzenie za niezrealizowane godziny ponadwymiarowe, pod pewnym warunkiem. Los nowych przepisów zależał już tylko od prezydenta. Tu jest zielone światło, ale oprócz tego jest też weto w sprawie nowelizacji Prawa oświatowego.\nNauczyciel otrzyma wynagrodzenie za niezrealizowane godziny ponadwymiarowe, jeśli nastąpiło to z przyczyn niezależnych od niego — przewiduje podpisana w czwartek przez prezydenta Karola Nawrockiego nowela ustawy Karta nauczyciela. Przepisy wejdą w życie 1 stycznia 2026 r.\n\"Ustawa odpowiada na realne oczekiwania środowiska nauczycielskiego\" — powiedział prezydent w nagraniu zamieszczonym w czwartek wieczorem na platformie X.\nPodpis Karola Nawrockiego. Nauczyciele dostaną wyrównania\nZgodnie z przepisami wynagrodzenie za niezrealizowane godziny ponadwymiarowe będzie przysługiwało w każdym przypadku, gdy niezrealizowanie przez nauczyciela przydzielonych mu godzin zajęć dydaktycznych, wychowawczych lub opiekuńczych nastąpiło z przyczyn niedotyczących nauczyciela, a nauczyciel był gotów do realizacji tych zajęć.\nZobacz także: Kryzys w szkołach? \"Teraz 40-letni nauczyciel to młody nauczyciel\"\nNauczyciele dostaną też wyrównania za okres od 1 września do 31 grudnia 2025 r. Mają być one wypłacone do 6 czerwca 2026 r.\nGodziny ponadwymiarowe to godziny zajęć lub lekcji przydzielone nauczycielowi ponad obowiązkowe pensum.\nWeto Karola Nawrockiego\nNie wszystko, co wyszło z Sejmu, znalazło uznanie w oczach Karola Nawrockiego i jego zespołu doradców. Prezydent zawetował nowelizację Prawa oświatowego umożliwiającą m.in. wdrożenie reformy programowej.\nZobacz także: Ile zarabia nauczyciel? Niektórzy powiedzą, że wcale niemało\n\"Nie mogę wyrazić zgody na taką ustawę. To reforma prowadząca do chaosu, ideologizacji szkoły i eksperymentowania na całych rocznikach dzieci\" — powiedział prezydent w nagraniu opublikowanym na platformie X w czwartek wieczorem.\nNowelizacja Prawa oświatowego i niektórych innych ustaw zmieniała m.in. definicję podstawy programowej wychowania przedszkolnego i podstawy programowej kształcenia ogólnego. Miały one jasno i precyzyjnie określać cele kształcenia i efekty uczenia się, być spójne wewnętrznie i między przedmiotami. Wprowadzały metody pracy takie jak doświadczenie edukacyjne.\nZmiana podstawy programowej wychowania przedszkolnego i podstawy programowej kształcenia ogólnego jest planowana do sukcesywnego wdrożenia, począwszy od roku szkolnego 2026/2027 w przedszkolach oraz w klasach I i IV szkoły podstawowej, a od roku szkolnego 2027/2028 w klasach I szkół ponadpodstawowych.\nNowelizacja wprowadzała też m.in. zmiany w zakresie nadzoru pedagogicznego, w tym rezygnację z obowiązku opiniowania przez kuratora oświaty arkuszy organizacji publicznych szkół i placówek, podwyższenie wysokości opłaty wnoszonej z wnioskiem o dopuszczenie podręcznika do użytku szkolnego, zwiększenie kwoty dotacji podręcznikowej. Przywracała także, od roku szkolnego 2026/2027, do kwietniowego terminu przeprowadzania egzaminu ósmoklasisty. Rezygnowała też z przeprowadzania egzaminu maturalnego z języka łacińskiego jako alternatywy dla egzaminu z języka obcego nowożytnego.", "content_hash": "a82635d0dc17d2d3c8abc5dd66ff876b2d3f021151d637ce1d648271e8a4d3a8", "text_len": 3265}
{"schema_version": 1, "id": "11d7aea8e01ecb185a66c81198a7b91b385a8c8e", "url": "https://businessinsider.com.pl/prawo/polsat-przegral-spor-z-krajowa-rada-radiofonii-i-telewizji/kqpgzcc", "title": "Telewizja Polsat przegrała w sądzie. Chodzi o reklamy", "category": "Prawo", "scraped_at": "2025-12-19T01:15:08.220913Z", "text": "Telewizja Polsat przegrała w sądzie. Chodzi o reklamy\nKrajowa Rada Radiofonii i Telewizji ogłosiła sukces w sporze z Polsatem. Telewizja ma w związku z tym zapłacić karę finansową. Do naruszeń przepisów miało dojść ponad dwa lata temu. Dopiero teraz jest prawomocny wyrok.\n\"Krajowa Rada Radiofonii i Telewizji (KRRiT) wygrała prawomocnie spór z Telewizją Polsat w sprawie interpretacji przepisów ustawy o radiofonii i telewizji dotyczących różnic między autopromocją a ogłoszeniem nadawcy oraz zasad emisji tego rodzaju przekazów w programie\" — czytamy w komunikacie rady.\nDalsza część artykułu znajduje się poniżej materiału wideo\nW nim czytamy, że sprawa dotyczyła naruszeń, do których doszło w kwietniu 2023 r. Telewizja Polsat przekroczyła wówczas dopuszczalny łączny czas nadawania reklam i telesprzedaży.\nZobacz także: Kolejna odsłona sporu wokół Cyfrowego Polsatu. \"Medialne tasiemcowe show\"\n\"Nadawca nie wliczył do ustawowego limitu przekazów, które zakwalifikował jako ogłoszenia nadawcy, a nie autopromocję. Jednocześnie uznał je za ogłoszenia dotyczące audycji i usług pochodzących od podmiotów z tej samej grupy kapitałowej, co skutkowało ich emisją w trakcie audycji, a nie — jak przewidują przepisy — pomiędzy audycjami. Przewodniczący KRRiT uznał takie działanie za naruszenie ustawy o radiofonii i telewizji (art. 16 ust. 5 w związku z art. 16 ust. 4 pkt 1 i 1a) i nałożył na Telewizję Polsat karę pieniężną w wysokości 20 tys. zł\" — czytamy.\nTelewizja Polsat przegrała w sądzie\nW odwołaniu od decyzji spółka argumentowała, że sporne przekazy miały wyłącznie charakter informacyjny, a zatem stanowiły ogłoszenia, a nie reklamę. Zdaniem nadawcy jako ogłoszenia dotyczące audycji lub usług medialnych rozpowszechnianych przez podmioty z tej samej grupy kapitałowej, mogły być emitowane nie tylko pomiędzy audycjami, lecz także w trakcie ich trwania.\nArgumentacji tej nie podzieliły jednak sądy obu instancji, które w pełni potwierdziły wykładnię przepisów przyjętą przez Przewodniczącego KRRiT.\nZobacz także: Zygmunt Solorz nie pogodził się z odwołaniem z Polsatu. Jego prawnik wskazuje, co dalej\nRada przytacza opinię sądu apelacyjnego, który wskazał, że istotą informacji jest jej neutralny i obiektywny charakter, podczas gdy w przekazie reklamowym dominuje element zachęty do skorzystania z oferty, nawet jeśli zawiera on również elementy informacyjne. W ocenie sądu kwestionowane przekazy nie ograniczały się do neutralnego informowania o audycjach emitowanych w programie Polsat. W wyraźny sposób zachęcały do ich oglądania, co jest cechą charakterystyczną autopromocji.\nKrajowa Rada Radiofonii i Telewizji wskazuje wykładnię\n\"Sądy zwróciły również uwagę na konieczność racjonalnej wykładni art. 16 ust. 4 pkt 1 i 1a ustawy, która wymaga wyraźnego rozróżnienia pomiędzy danym nadawcą a innymi spółkami wchodzącymi w skład tej samej grupy kapitałowej. Odmienne podejście prowadziłoby do kolizji przepisów i umożliwiałoby nadawcom obchodzenie ustawy w celu stworzenia sobie korzystniejszych warunków emisji reklam i ogłoszeń\" — podkreśla rada.", "content_hash": "f6d682d53f435b801e025a0a9184caa2e5a0526f86b6be0a9b8118094786ce2d", "text_len": 3061}
{"schema_version": 1, "id": "d29fd2ad6aa166ecbe031e3cd113a466f7c96573", "url": "https://businessinsider.com.pl/prawo/praca", "title": "Prawo pracy", "category": "Prawo", "scraped_at": "2025-12-19T01:15:00.278057Z", "text": "Projekt nowej ustawy o Państwowej Inspekcji Pracy wprowadza zasadę, która może zmienić funkcjonowanie rynku zleceń, B2B i pracy platformowej. Inspektorzy mieliby otrzymać możliwość wydawania natychmiastowych decyzji administracyjnych, w których stwierdzają, że dana relacja — bez względu na nazwę umowy — spełnia przesłanki stosunku pracy. Decyzja ma obowiązywać od dnia doręczenia, ale sięgać też przeszłości. I to dość odległej.\nSkuteczność kontroli ZUS przekracza 93 proc. Jeśli do firmy przyjdzie ZUS, to zwykle znajduje nieprawidłowości. Skutek jest taki, że firma musi zapłacić np. zaległe składki za pracownika i odsetki. Z raportu Grant Thornton wynika, że firmy są winne ZUS-owi aż 26 mld zł samych odsetek od zaległych składek. Wiemy też, co najczęściej sprawdzają inspektorzy i o co pytają podczas kontroli.\n\"To jest jeden z najtrudniejszych projektów, osiągnięcie kompromisu będzie największym wyzwaniem\" — tak o reformie Państwowej Inspekcji Pracy (PIP) mówi nam osoba zbliżona do rządu. Czasu na jego uchwalenie jest bardzo mało, bo nowe prawo ma obowiązywać już od 1 stycznia 2026 r. Z informacji Business Insider Polska wynika, że mimo ostrego sporu, jest szansa, że rząd przyjmie go w przyszłym tygodniu.\nW czwartek w resorcie pracy odbyło się spotkanie ze stroną społeczną w sprawie reformy Państwowej Inspekcji Pracy. Jak ustalił Business Insider Polska, wiceminister Sebastian Gajewski przedstawił zmiany, które mają zostać wprowadzone do projektu. Zgodnie z nimi inspektor będzie mógł stwierdzić istnienie stosunku pracy maksymalnie trzy lata wstecz, a główny inspektor pracy lub sąd będą mogli uchylić rygor natychmiastowej wykonalności. To niejedyna zmiana.\nPonad 150 tys. firm zatrudnia więcej niż jedną osobę, ale żadnej na umowie o pracę. Tak wynika z danych ZUS, które upublicznił Liwiusz Laska, dyrektor generalny Ministerstwa Rodziny, Pracy i Polityki Społecznej. Jak podkreśla dyrektor, Państwowa Inspekcja Pracy nie wie o tych firmach, bo nie ma danych z ZUS i w efekcie nie może ich skontrolować. Dlatego jego zdaniem potrzebna jest reforma Państwowej Inspekcji Pracy.\nTrybunał Sprawiedliwości Unii Europejskiej (TSUE) we wtorek wydał kluczowy wyrok dotyczący unijnej dyrektywy o wynagrodzeniach minimalnych. Większość jej zapisów została uznana za zgodną z traktatami UE, co oznacza, że nie naruszają one kompetencji państw członkowskich. Skargę w tej sprawie złożyła Dania, której rząd argumentował, że Bruksela przekroczyła swoje uprawnienia w zakresie ustalania płac.\nJeśli popatrzymy na suche dane, to można powiedzieć, że przez Polskę przetacza się fala zwolnień grupowych. Zapytaliśmy więc Ministerstwo Rodziny, Pracy i Polityki Społecznej, czy monitoruje sytuację i czy widzi niebezpieczny trend. Prof. Ewa Flaszyńska, dyrektor Departamentu Rynku Pracy, zapewnia, że nic nie wskazuje na gwałtowny wzrost bezrobocia. Z danych resortu wynika, że choć zgłoszenia zwolnień grupowych rosną od 2023 r., to nie wszystkie zapowiedzi są realizowane.\nBranża rolna protestuje przeciwko reformie Państwowej Inspekcji Pracy. W pismach do ministrów rządu oraz prezydenta Karola Nawrockiego ostrzega, że zamiana umowy-zlecenia na umowę o pracę decyzją inspektora doprowadzi do wzrostu kosztów uprawy, hodowli i produkcji. Z informacji Business Insider Polska wynika, że na spotkaniu w KPRM w sprawie reformy z partnerami społecznymi nie podjęto żadnych konkretnych decyzji.\nJest kolejny problem z reformą Państwowej Inspekcji Pracy. Inspektorzy mają wydawać decyzje o przekształceniu umów zlecenia i B2B w umowy o pracę i choć co prawda będzie się można od nich odwołać do sądu, to problem w tym, że nawet korzystny wyrok sądu nie cofnie niekorzystnych skutków decyzji. To skrajnie niekorzystna i groźna propozycja — komentują eksperci.\nSkrócenie czasu pracy, najlepiej wolny piątek, z zachowaniem wynagrodzenia to marzenie niejednego pracownika. A co na to przedsiębiorcy? Wbrew porom nie są oni przeciwni takiej zmianie. Tyle że woleliby nie oddawać piątków, a np. skrócić godziny pracy do 6-7. Co pracodawcy sądzą o skróceniu czasu pracy, sprawdził Grant Thornton.\nPowiem krótko, ten projekt jest niezgodny z konstytucją — tak o reformie Państwowej Inspekcji Pracy mówi konstytucjonalista prof. Ryszard Piotrowski. I krok po kroku wyjaśnia, jakie konstytucyjne zasady łamią projektowane przepisy i dlaczego będą pułapką dla wszystkich. Wątpliwości co do zgodności projektu z ustawą zasadniczą zgłasza też... Rządowe Centrum Legislacji. Kluczowe decyzje nie zostały jeszcze podjęte, a wpływ na nie będzie mieć dzisiejsze spotkanie w kancelarii premiera.\nW rządzie trwa dyskusja o zmianie wymagań dla kandydatów na stanowisko głównego inspektora pracy. Wywołał ją minister nauki i szkolnictwa, który zaproponował, by taki kandydat miał stopień doktora. Obecnie ustawa wymaga, aby powoływany przez marszałka Sejmu szef Państwowej Inspekcji Pracy miał tytuł magistra i był inspektorem, czyli spełniał wymagania jak każdy pracownik PIP. I nie mówi nic o kadencyjności.\nResort pracy kierowany przez Agnieszkę Dziemianowicz-Bąk przedstawił nową wersję nowelizacji ustawy o Państwowej Inspekcji Pracy. To reforma, która ma pozwolić zamienić umowy-zlecenia, a także kontrakty z samozatrudnionymi na umowy o pracę. Wprowadzone zmiany są jednak kosmetyczne — część postulatów firm została uwzględniona, ale trzon projektu pozostał bez zmian. Jego kształt może się jeszcze zmienić. Jak bowiem ustalił Business Insider Polska, w Kancelarii Premiera odbędzie się spotkanie z partnerami społecznymi w tej sprawie.\nPrezydent Karol Nawrocki podpisał nowelizację Kodeksu pracy, która wprowadza jedną z największych zmian w systemie ustalania stażu pracy od lat — poinformowała w czwartek Kancelaria Prezydenta.\nSejm uchwalił nowelizację Kodeksu wyborczego, który wprowadza wybory korespondencyjne dla wszystkich. Obecnie w ten sposób mogą głosować osoby z niepełnosprawnością. Projekt popiera Państwowa Komisja Wyborcza, a uwag nie ma nawet Małgorzata Manowska, prezes Sądu Najwyższego. PiS złożył jednak wniosek o odrzucenie projektu. Nie ma więc pewności, czy Karol Nawrocki podpisze ustawę.\n19 marca po latach z prawa zniknął absurd, który każdego roku z urlopu okradał nawet 20 tys. osób. W życie weszła ustawa wydłużająca urlop macierzyński rodzicom wcześniaków — nawet o 15 tygodni.\nPresja ma sens. Resort pracy pod wpływem uwag z innych ministerstw, w tym szefa Kancelarii Premiera, łagodzi projekt ustawy o minimalnym wynagrodzeniu. Agnieszka Dziemianowicz-Bąk zgodziła się na przesunięcie o rok terminów etapowego wyłączenia z minimalnego wynagrodzenia za pracę dodatków i premii.\nTylu reform prawa pracy dawno nie było. W sumie rynek czeka siedem dużych zmian przepisów. W tej sytuacji pracodawców powinna ucieszyć informacja, że dwie ustawy mogą zostać uchwalone z pewnym opóźnieniem. To może być jednak niewielkie pocieszenie, bo będą musieli zmierzyć się z wdrożeniem co najmniej pięciu dużych reform. I nie chodzi tylko o zamianę umów zleceń w etaty.\nNawet kilkaset tysięcy złotych dopłaty podatków i składek za jedną osobę, najwięcej za studentów. Takie mogą być skutki finansowe planowanej rewolucji na rynku pracy, która ma zmniejszyć liczbę śmieciówek. Chodzi o zamianę zleceń w umowy o pracę przez inspektora Państwowej Inspekcji Pracy. Taka zmiana może skutkować dużymi kosztami dla firm, bo będą musiały zapłacić podatki i składki za pracownika za trzy lub pięć lat wstecz. Nic dziwnego, że projekt budzi spór także w samym rządzie.\nResort pracy szykuje rewolucję na rynku pracy, która ma zmniejszyć liczbę śmieciówek. Jednak zdaniem pracodawców reforma może wywołać chaos i paraliż działów kadrowych, bo z dnia na dzień trzeba będzie zamienić zlecenie w etat. Do tego dojść ma zakorkowanie sądów, bo zatrudnieni będą składać pozwy z roszczeniami, a firmy odwołania. Zatrudniający zwracają uwagę na jeszcze jedno zaskakujące niebezpieczeństwo. Donosy do PIP mogą stać się narzędziem do eliminowania rywali z rynku. Dlatego pracodawcy, wyjątkowo wspólnie ze związkowcami, apelują o dopracowanie przepisów. Inaczej stracą i przedsiębiorcy, i zatrudnieni.\nTa ustawa miała być gotowa jesienią, by firmy miały czas przygotować się do nowych zadań. Chodzi o przepisy dotyczące wyrównanie wynagrodzeń między kobietami i mężczyznami. Okazuje się jednak, że wciąż nie ma ostatecznej wersji projektu. Wszystko przez rekonstrukcję rządu. W efekcie likwidacji ministra do spraw równości, kobiety poczekają dłużej na wyrównanie luki płacowej.\nLewica złożyła do Sejmu ustawę o minimalnym wynagrodzeniu za pracę, choć nad identycznym projektem pracuje resort pracy kierowany przez Agnieszkę Dziemianowicz-Bąk. Jej uchwalenie wymusza unijna dyrektywa. Termin na jej wdrożenie minął w listopadzie 2024 r., ale w rządzie jest spór o kształt nowego prawa. Dlatego, jak ustalił nieoficjalnie Business Insider Polska, Lewica zdecydowała się złożyć projekt poselski.\nMłodzi cieszą się z kilku stówek więcej w portfelu, ale nie widzą, że ktoś właśnie wyciąga im z kieszeni przyszłą emeryturę. I to nawet 10 proc. Zatrudnieni na zleceniu nie odkładają bowiem ani złotówki w ZUS, tracą ochronę i już na starcie stają się pracownikami drugiej kategorii. To socjalny dumping w biały dzień, któremu państwo powinno powiedzieć \"stop\". Na razie wciąż promuje rozwiązania, które przynoszą oszczędności tylko pracodawcom.\nUtarło się, że zaległy urlop pracownik musi wykorzystać do końca września kolejnego roku. Rzecz w tym, że prawo nic takiego nie mówi. Przepisy są w tej kwestii bardzo nieprecyzyjne, a orzecznictwo Sądu Najwyższego i stanowisko Państwowej Inspekcji Pracy — sprzeczne. Zapytaliśmy eksperta, co w takiej sytuacji należy zrobić.\n35 proc. przeciętnego wynagrodzenia, czyli obecnie 3062 zł brutto. Tyle będzie musiał zapłacić pracodawca stażyście. Tak wynika z założeń projektu nowej ustawy, nad którą pracuje Ministerstwo Rodziny, Pracy i Polityki Społecznej. Odpowiedzialna za niego jest szefowa resortu Agnieszka Dziemianowicz-Bąk, a rząd ma go przyjąć jeszcze w tym roku.\nDo tej pory praca na umowie cywilnoprawnej czy w ramach własnej działalności była z punktu widzenia stażu pracy \"niewidzialna\". To się zmieni za sprawą nowelizacji Kodeksu pracy, którą właśnie uchwalił Sejm. Wprowadza ona fundamentalne zmiany w liczeniu stażu, od którego zależy m.in. wymiar urlopu, przyznanie nagrody jubileuszowej czy długość wypowiedzenia.\nMałgorzata Baranowska, wiceminister rodziny, pracy i polityki społecznej, zadeklarowała w Sejmie, że projekt nowej ustawy wdrażającej dyrektywę platformową trafi do uzgodnień w czwartym kwartale bieżącego roku. Nie ma jeszcze jednak szczegółowego harmonogramu legislacyjnego. Na uchwalenie przepisów mamy czas do grudnia 2026 r.\nMinisterstwo Rodziny, Pracy i Polityki Społecznej planuje istotne zmiany w funkcjonowaniu Państwowej Inspekcji Pracy (PIP). Celem nowej regulacji jest przekazanie Inspekcji możliwości przekształcania wadliwie skonstruowanych umów cywilnoprawnych w umowy o pracę. Projekt ustawy pojawił się na stronie Rządowego Centrum Legislacji (RCL).\nWybór kierunku studiów to kwestia zainteresowań, ale coraz częściej również... finansów. Dlatego przygotowaliśmy ranking najlepiej opłacanych kierunków studiów w każdym województwie, w sumie 32 zestawienia. Nie zawsze bowiem trzeba studiować na topowej uczelni daleko od domu. Okazuje się, że np. po pielęgniarstwie w Jeleniej Górze czy Tarnobrzegu też można zarobić ponad 10 tys. zł brutto, a nawigacja, resocjalizacja czy skandynawistyka też się opłacają.", "content_hash": "e6ed6dde286a1fe01f636455c6a1c322fb4d8d808735c5755b6294a19bcde137", "text_len": 11474}
{"schema_version": 1, "id": "8b2cfe572ac2709c7785143ba70d7c61fc9480dd", "url": "https://businessinsider.com.pl/prawo/sejm-nie-odrzucil-weta-prezydenta-wobec-tzw-ustawy-lancuchowej/2jyenlb", "title": "Ustawa łańcuchowa znowu w Sejmie. Głosowanie nad odrzuceniem weta prezydenta", "category": "Prawo", "scraped_at": "2025-12-19T01:15:14.806122Z", "text": "Ustawa łańcuchowa znowu w Sejmie. Głosowanie nad odrzuceniem weta prezydenta\nW środę Sejm nie zdołał odrzucić weta prezydenta Karola Nawrockiego wobec nowelizacji ustawy o ochronie zwierząt, tzw. ustawy łańcuchowej, która wprowadzała zakaz trzymania psów na uwięzi. W głosowaniu nie wziął udziału m.in. prezes PiS Jarosław Kaczyński.\nZgodnie z przepisami, aby ponownie uchwalić ustawę i zarazem odrzucić weto prezydenta, potrzebna była większość 3/5 głosów — w tym przypadku 263 głosów.\nDalsza część artykułu pod materiałem wideo\nZa odrzuceniem zagłosowało 246 posłów, 192 było przeciw, żaden nie wstrzymał się od głosu.\nW głosowaniu nie wzięło udział 22 posłów, w tym prezes PiS Jarosław Kaczyński.\nZa odrzuceniem weta zagłosowało 155 posłów z KO, 31 z PSL, 31 z Polski 2050, 21 z Lewicy, czterech z Razem oraz czterech niezrzeszonych. Przeciw głosowało 175 posłów z PiS, 10 z Konfederacji, czterech z Republikanów, dwóch z Konfederacji Korony Polskiej oraz jeden niezrzeszony.\nUstawa łańcuchowa. Co wprowadzały nowe przepisy?\nZawetowane przepisy wprowadzały definicję kojca — miejsca, gdzie utrzymuje się psa na ograniczonej przestrzeni poza lokalem mieszkalnym i z którego nieuwiązany pies nie może samodzielnie wyjść, znajdującego się na ogrodzonym lub nieogrodzonym terenie.\nWłaściciel utrzymujący psa w kojcu musiałby zapewnić mu kojec utwardzony i zadaszony w większej części, o powierzchni nie mniejszej niż 10 mkw. w przypadku psa o masie ciała poniżej 20 kg, 15 mkw. dla psa o masie ciała od 20 do 30 kg i 20 mkw. dla psa o masie ciała powyżej 30 kg. Ponadto kojec miał być powiększany wraz z liczbą przebywających w nim psów.\nRegulacje zakładały, że kojce miały mieć wysokość nie mniejszą niż 1,7 m oraz wprowadzały wymogi, dotyczące ich konstrukcji.\nCzytaj także: Przyspieszą pracę nad \"ustawą łańcuchową\". KO obiecuje\nNowelizacja zakładała również wyłączenia od zakazu trzymania psów na uwięzi — jedynie poza miejscem stałego bytowania psa. Możliwe byłoby m.in. prowadzenie na smyczy lub uwiązanie psa na czas spaceru, transportu czy też krótkotrwale w określonych warunkach wskazanych przez właściciela — w sposób niepowodujący naruszenia dobrostanu zwierzęcia (np. na czas zakupów).", "content_hash": "2742644af42eac79a4cd1b1cfef1656ccedca1b1dc81424b35cc7585564096c6", "text_len": 2197}
{"schema_version": 1, "id": "f6e905afadc65a65cb67d2b5efa5f9f950dab5a2", "url": "https://businessinsider.com.pl/prawo/ustawa-o-kryptoaktywach-znow-w-sejmie-jest-decyzja/jl5kghd", "title": "Sejm zdecydował w sprawie ustawy regulującej kryptowaluty i tego typu aktywa", "category": "Prawo", "scraped_at": "2025-12-19T01:15:07.011736Z", "text": "Sejm zdecydował w sprawie ustawy regulującej kryptowaluty i tego typu aktywa\nSejm w czwartek zdecydował po raz kolejny o uchwaleniu ustawy o rynku kryptoaktywów. Wiadomo, jak rozkładały się głosy posłów. Jej los zależy teraz od Senatu, a później od prezydenta, który wcześniej zajął wyraźne stanowisko w sprawie tych przepisów.\nPrzez Sejm przeszedł ponownie projekt ustawy o rynku kryptoaktywów. To tzw. wersja 2.0, przyjęta przez rząd po tym, jak Sejmowi nie udało się odrzucić prezydenckiego weta do tzw. ustawy 1.0.\nDalsza część artykułu znajduje się poniżej materiału wideo\nProblem w tym, że jej sporne kwestie nie zostały zmienione. Projekt w najmniejszym stopniu nie różnił się od ustawy zawetowanej przez prezydenta.\nZa przyjęciem ustawy głosowało 241 posłów, przeciw było 183 osób. Jedna się wstrzymała.\nUstawa o kryptoaktywach. Dlaczego Karol Nawrocki zawetował?\nPrezydent Karol Nawrocki 1 grudnia zawetował ustawę, bo — jak wskazał — rozwiązania dotyczące blokowania domen są niejasne i stwarzają pole do nadużyć. Zdaniem prezydenta regulacje dawałyby rządowi możliwość wyłączania stron internetowych podmiotów działających w branży kryptoaktywów za pomocą jednego kliknięcia.\nPodkreślił również, że w większości krajów Unii Europejskiej stosuje się proste listy ostrzeżeń, które zabezpieczają interes konsumentów, nie wymagając blokowania całych serwisów i odcinania użytkowników od ich kont.\nDrugim kluczowym powodem decyzji prezydenta jest rozbudowanie i brak przejrzystości przyjętych regulacji. Przyznał, że regulacja jest konieczna. Musi być to jednak ustawa porządkująca ten rynek w sposób normalny, a nie nadregulacja szkodząca polskiej gospodarce. Zwrócił uwagę, że w takich krajach jak Czechy, Słowacja czy Węgry odpowiednie przepisy mieszczą się na kilku lub kilkunastu stronach, podczas gdy polska ustawa liczy ich ponad sto. Z drugiej strony w wielu krajach przepisy te są rozsiane po wielu różnych ustawach, co też jest problematyczne.\nTrzecim argumentem przemawiającym za wetem — według prezydenta — jest wysokość opłat nadzorczych, które zostały ustalone na poziomie uniemożliwiającym rozwój mniejszym przedsiębiorstwom i start-upom, a sprzyjającym dużym zagranicznym korporacjom oraz bankom.\nUstawa o kryptoaktywach. Co przewidywała?\nUstawa z 7 listopada miała służyć m.in. wdrożeniu unijnych regulacji, czyli rozporządzenia MiCA (The Markets in Crypto-Assets Regulation). Zgodnie z jej zapisami rynek kryptoaktywów miał podlegać nadzorowi Komisji Nadzoru Finansowego, wyposażonej w odpowiednie instrumenty kontrolne i nadzorcze. Przewidywano również doprecyzowanie części obowiązków emitentów tokenów powiązanych z aktywami oraz tokenów pełniących funkcję e-pieniądza, a także podmiotów świadczących usługi związane z kryptoaktywami.\nNa początku listopada Jurand Drop, wiceminister finansów, mówił w rozmowie z Business Insider Polska, że zadaniem nie jest ocenianie, czy kryptoaktywa są: dobre czy złe, tylko dostosowanie polskiego prawa do unijnego rozporządzenia MiCA, by firmy mogły rejestrować się w Polsce i świadczyć usługi w zakresie kryptoaktywów dla naszych obywateli na podstawie jasnych reguł. Za sprawą weta tak się nie stanie.\nCo do zarzutów o zbyt rozbudowane przepisy, wiceminister Jurand Drop tłumaczył, że opisują ona kompetencje organu nadzoru, by ograniczyć uznaniowość.", "content_hash": "a2da980f259c5b30e6cb37b0e4460b602340847cdb5373cb0765076de4f900dd", "text_len": 3318}
{"schema_version": 1, "id": "6b9357f9e38fda976fe6b6f7d31f7f3db13e97b0", "url": "https://businessinsider.com.pl/prawo/weta-karola-nawrockiego-te-ustawy-prezydent-zablokowal-w-najnowszym-rozdaniu/8verpcy", "title": "Kolejne weta prezydenta. Chodzi o podwyżki", "category": "Prawo", "scraped_at": "2025-12-19T01:15:02.865957Z", "text": "Kolejne weta prezydenta. Chodzi o podwyżki\nKarol Nawrocki kontynuuje seryjne wetowanie ustaw, jakie przychodzą do niego z Sejmu, gdzie uzyskały większość głosów. W czwartek ogłosił swój sprzeciw m.in. wobec podwyżek opłat i podatków.\nKancelaria prezydenta ogłosiła weto wobec:\n- Ustawy z dnia 21 listopada 2025 r. o zmianie ustawy — Prawo oświatowe oraz niektórych innych ustaw (nr druku sejmowego 1857)\n- Ustawy z dnia 7 listopada 2025 r. o zmianie ustawy o zdrowiu publicznym oraz ustawy o podatku dochodowym od osób fizycznych (nr druku sejmowego 1836)\n- Ustawy z dnia 7 listopada 2025 r. o zmianie ustawy o podatku akcyzowym (nr druku sejmowego 1825)\nWięcej na temat weta dotyczącego prawa oświatowego pisaliśmy TUTAJ.\nWeto Karola Nawrockiego do wyższej akcyzy na alkohol\nPrezydent zawetował także ustawę zwiększającą podwyżki akcyzy na alkohol.\nUstawa zakładała gwałtowne przyspieszenie harmonogramu podwyżek opodatkowania wyrobów alkoholowych planowanych na lata 2026–2027. Głównym założeniem odrzuconych przepisów było drastyczne zwiększenie stawek akcyzy na alkohol etylowy, piwo, wino oraz napoje fermentowane o 15 proc. już od 1 stycznia 2026 r., co miało zastąpić dotychczas obowiązującą tzw. mapę drogową zakładającą coroczne wzrosty jedynie o 5 proc.\nZgodnie z rządowym projektem, stawka na alkohol etylowy miała wzrosnąć z 7991 zł do 9190 zł za hektolitr czystego alkoholu, a opłata za piwo miała skoczyć z 10,92 zł do 12,56 zł za hektolitr za każdy stopień Plato.\nPrezydenckie weto oznacza, że te dodatkowe, wysokie podwyżki nie wejdą w życie, co chroni konsumentów przed spodziewanym skokowym wzrostem cen detalicznych, szacowanym na dodatkowe kilka złotych na butelce wódki czy kilkadziesiąt groszy na puszce piwa.\nSkutkiem weta jest m.in. mniejszy wpływ do budżetu państwa oraz Narodowego Funduszu Zdrowia, gdzie miały trafiać środki z wyższej daniny na finansowanie profilaktyki uzależnień.\nWeto Karola Nawrockiego do wyższej opłaty cukrowej\nPrezydent zawetował również ustawę podnoszącą opłatę cukrową.\nUchwalona przez polski rząd pod koniec 2025 r. nowelizacja ustawy o zdrowiu publicznym wprowadzała znaczące podwyżki stawek opłaty cukrowej, które miały wejść w życie 1 stycznia 2026 r. Kluczową zmianą było podniesienie części stałej opłaty z 0,50 zł do 0,70 zł za litr napoju zawierającego cukry lub substancje słodzące w ilości do 5 g na 100 ml.\nJednocześnie dwukrotnie wzrosnąć miała część zmienna, czyli opłata za każdy gram cukru powyżej limitu 5 g, która zwiększy się z obecnych 5 groszy do 10 groszy. Najbardziej drastyczna zmiana dotyczyła napojów zawierających kofeinę lub taurynę, gdzie dodatkowa opłata wzrośnie aż dziesięciokrotnie — z 10 groszy do 1 złotego za litr.\nZobacz także: Polska grozi wetem w UE. Grzmi o nieuczciwym rozwiązaniu\nNowe przepisy miały na celu dalsze ograniczanie spożycia cukru oraz napojów energetycznych, co wpisuje się w strategię walki z otyłością i chorobami cywilizacyjnymi.\nWpływy z podwyższonej daniny miały w dalszym ciągu zasilać Narodowy Fundusz Zdrowia, wspierając finansowanie profilaktyki i leczenia skutków nadmiernego spożycia cukru.", "content_hash": "b22f868d5f7245dfa1e11cc6528552e6e02d3afb50f69ce118661f6d65263af4", "text_len": 3108}
{"schema_version": 1, "id": "14fa88ec2dfb0e9d73c21a853177587f3148546e", "url": "https://businessinsider.com.pl/prawo/wyrok-przeciwko-polsce-tsue-podwaza-niezaleznosc-trybunalu-konstytucyjnego/yy6ycp8", "title": "Bardzo ważny wyrok TSUE. Chodzi o Trybunał Konstytucyjny", "category": "Prawo", "scraped_at": "2025-12-19T01:15:09.607298Z", "text": "Bardzo ważny wyrok TSUE. Chodzi o Trybunał Konstytucyjny\nTrybunał Sprawiedliwości Unii Europejskiej wydał przełomową decyzję. Chodzi o sprawę, w której Komisja Europejska pozwała Polskę za naruszenie kluczowych zasad unijnego porządku prawnego. Stawką są nie tylko relacje Warszawy z Brukselą, ale także pytanie o legalność polskiego Trybunału Konstytucyjnego z tzw. dublerami.\nW czwartek 18 grudnia 2025 r. Trybunał Sprawiedliwości Unii Europejskiej w pełni uwzględnił skargę Komisji Europejskiej przeciwko Polsce. Komisja zarzuciła polskiemu Trybunałowi Konstytucyjnemu, że w dwóch wyrokach naruszył zasadę pierwszeństwa prawa unijnego przed prawem krajowym.\nCo orzekł TSUE?\nTSUE w pełni uwzględnił skargę Komisji i stwierdził uchybienia Polski. Po pierwsze wskazał, że TK nie respektując orzecznictwa TSUE, naruszył kilka podstawowych zasad prawa Unii. Chodzi o dwa wyroki TK. Jeden 14 lipca 2021 r., w którym TK znał środki tymczasowe TSUE, odnoszące się do kształtu ustroju i funkcjonowania konstytucyjnych organów władzy sądowniczej Polski, za niezgodne z polską konstytucją. Drugi z 7 października 2021 r., w którym TK stwierdził, że na pierwszym miejscu w hierarchii prawa zawsze stoją krajowe konstytucje państw członkowskich UE.\nTSUE wyjaśnił, że wyrok TK z 7 października 2021 r. narusza zasadę skutecznej ochrony sądowej, ponieważ wbrew orzecznictwu Trybunału odrzuca kompetencje sądów krajowych do kontroli zgodności z prawem procedur powoływania sędziów, w tym poprzez kontrolę uchwał KRS rekomendujących kandydatów do tego powołania, oraz do orzekania o wadliwości tych procedur.\nPodobnie w wyroku z 14 lipca 2021 r. polski TK naruszył tę zasadę, gdyż odmówił uznania wiążącego skutku nałożonych przez Trybunał środków tymczasowych odnoszących się do ustroju i właściwości polskich sądów oraz trybu postępowania przed tymi sądami.\nSporne wyroki podważają również zasadnicze cechy porządku prawnego Unii, ponieważ odrzucają zasady autonomii, pierwszeństwa, skuteczności i jednolitego stosowania prawa Unii, a także zasadę wiążącego skutku orzecznictwa Trybunału, przez co uniemożliwiają polskim organom publicznym stosowanie norm prawa pierwotnego Unii.\nTrybunał przypomniał, że Polska nie może powoływać się na swoją tożsamość konstytucyjną, aby uchylić się od respektowania wspólnych wartości zapisanych w art. 2 TUE, takich jak państwo prawne, skuteczna ochrona sądowa i niezależność wymiaru sprawiedliwości. Wartości te stanowią bowiem podstawę samej tożsamości Unii, do której Polska przystąpiła dobrowolnie. Po akcesji wartości te znajdują swój konkretny wyraz w prawnie wiążących zobowiązaniach, od których państwa członkowskie nie mogą się uchylić.\nPonadto sądy krajowe nie mogą jednostronnie określać zakresu i granic kompetencji przyznanych Unii.\nTSUE podważył legalność Trybunału Konstytucyjnego\nTSUE uznał ponadto, że TK nie spełnia wymogów niezawisłego i bezstronnego sądu, ustanowionego uprzednio ustawą, z powodu nieprawidłowości w powołaniu trzech jego członków oraz prezesa.\nTSUE wskazał, że powołanie trzech sędziów polskiego Trybunału Konstytucyjnego w grudniu 2015 r. oraz jego Prezes w grudniu 2016 r. naruszało podstawowe reguły dotyczące procedur nominacyjnych w Polsce. Z tego powodu polski Trybunał Konstytucyjny nie spełnia wymogów nie.\nPrzypomnijmy, że Sejm w 2015 r. tuż przed końcem kadencji, wybrał pięciu nowych sędziów TK — choć mógł tylko trzech. Sejm nowej kadencji, już z większością PiS, unieważnił wybór wszystkich pięciu sędziów. TK, którego prezesem był wówczas prof. Andrzej Rzepliński, uznał, że poprzedni Sejm mógł wybrać trzech sędziów, a nowy tylko dwóch. Prezydent jednak w nocy, tuż przed rozstrzygnięciem TK, powołał wszystkich nowowybranych sędziów. Nie odebrał zaś ślubowania od trzech prawidłowo wybranych sędziów przez Sejm poprzedniej kadencji. W efekcie w składzie TK pojawili się tzw. \"dublerzy\".\nKoalicja chwali, opozycja krytykuje TSUE\nBorys Budka, poseł Koalicji Obywatelskiej, były minister sprawiedliwości, napisał na portalu X, że TSUE potwierdza, że przejęty nielegalnie przez PiS-owskich aparatczyków \"Trybunał Konstytucyjny\" nie jest sądem w rozumieniu europejskich standardów.\nAdam Szłapka, rzecznik rządu, napisał na portalu X, że wyrok TSUE jest jednoznaczny: polski Trybunał Konstytucyjny naruszył kilka podstawowych zasad prawa UE i nie spełnia wymogów niezawisłego i bezstronnego sądu. — Odbudujemy państwo prawa. To nie wybór — to konieczność — dodał.\nMichał Wawrykiewicz, europoseł, nazwał na portalu X wyrok \"bardzo ważnym\". \"Druzgocąca ocena prawna funkcjonowania Trybunału Konstytucyjnego Przyłębskiej i Święczkowskiego\" — dodał.\nInaczej na wyrok TSUE patrzy opozycja. Sebastian Kaleta, poseł PiS, były wiceminister sprawiedliwości, podkreślił na portalu X, że TSUE właśnie zakazał Polsce powoływania się na swoją Konstytucję.\nKrzysztof Szczucki, poseł PiS, były prezes Rządowego Centrum Legislacji, podkreśla na portalu X, że TSUE uzurpuje sobie prawo do wypowiadania się o statusie Trybunału Konstytucyjnego.\nTSUE orzekł zgodnie z wcześniejszą opinią rzecznika generalnego\nWcześniej opinię w tej sprawie w marcu 2025 r. wydał rzecznik generalny Trybunału Sprawiedliwości UE Dean Spielmann. Uznał on skargę KE za zasadną i zaproponował TSUE, aby stwierdził, że Polska uchybiła zobowiązaniom ciążącym na niej na mocy prawa Unii Europejskiej.\nW ocenie rzecznika sporne wyroki TK znacząco odbiegają od orzecznictwa TSUE dotyczącego zagwarantowania skutecznej ochrony prawnej. W sprawie TK, rzecznik generalny uznał, że nie można uznać za niezawisły i bezstronny sąd, ponieważ powołanie trzech sędziów polskiego Trybunału Konstytucyjnego i jego prezesa w grudniu 2015 r. było \"obarczone szeregiem nieprawidłowości\". Zgodził się więc z KE, która w swojej skardze również podniosła tę kwestię.\nHistoria sporu, którego dotyczy wyrok Trybunału Sprawiedliwości UE (TSUE), sięga 2021 r.\nSpór z Unią rozpoczął Trybunał Konstytucyjny cztery lata temu\nSpór Komisji Europejskiej przeciwko Polsce ciągnie się już kilka lat. Najpierw 14 lipca 2021 r. TK uznał środki tymczasowe TSUE, odnoszące się do kształtu ustroju i funkcjonowania konstytucyjnych organów władzy sądowniczej Polski, za niezgodne z polską konstytucją. Tego samego dnia TSUE w ramach takiego środka tymczasowego nakazał Polsce zawieszenie funkcjonowania Izby Dyscyplinarnej w Sądzie Najwyższym; potem na Polskę nałożył kary dzienne za jego niestosowanie.\nPotem 7 października 2021 r. TK stwierdził, że na pierwszym miejscu w hierarchii prawa zawsze stoją krajowe konstytucje państw członkowskich UE. Unijne traktaty — jako akty prawa międzynarodowego — mają pierwszeństwo przed prawem krajowym rangi ustawowej, nie mogą jednak wyprzedzać konstytucji — zaznaczył. W efekcie Komisja Europejska złożyła skargę na Polskę w lutym 2023 r.\nKE skrytykowała Polskę za osłabienie skutecznej ochrony sądowej w dziedzinach objętych prawem Unii Europejskiej. Szczególnie odnosiła się do wyroku z 7 października 2021 r., w którym TK krytykuje wykładnię art. 19 ust. 1 Traktatu o Unii Europejskiej dokonywaną przez TSUE. Wskazuje, że jest ona niezgodna z naszą Konstytucją. TK zakwestionował prawo TSUE do badania legalności procedur powoływania sędziów, oceny uchwał KRS i stwierdzenia, że niektóre nominacje są nieprawidłowe.\nCzwartkowy wyrok TSUE to właśnie efekt skargi Komisji przeciwko Polsce (sprawa C — 448/23).", "content_hash": "726337420c6b65c2d978b8b22e9cb5d843bbc7be8f3e8638070d0ddd21a08c93", "text_len": 7345}
{"schema_version": 1, "id": "228ddeb3686b2861bd83e282b38d06d0d0982e90", "url": "https://businessinsider.com.pl/technologie/blockchain", "title": "Blockchain", "category": "Technologie", "scraped_at": "2025-12-19T01:15:19.533963Z", "text": "Samsung wraz z sześcioma innymi firmami pracuje nad \"certyfikatem autentyczności tożsamości\" - czyli, upraszczając, cyfrowym dowodem osobistym - opartym na blockchainie. Testy systemu mają rozpocząć się już w 2019 roku, a w 2020 r. być może nastąpi pełne wdrożenie.\nSteve Wozniak został inwestorem i współzałożycielem firmy blockchainowej Efforce, która ma zajmować się \"bardziej efektywnym wykorzystywaniem energii\". Jak wyjaśniał w trakcie konferencji na Malcie, spółka celuje m.in. w redukcję konsumpcji energii \"bez konieczności zmiany nawyków konsumentów\". To drugi już projekt blockchainowy, w który wszedł współzałożyciel Apple.\nDavid Marcus - szef zespołu Libra, który zajmował się budowaniem kryptowaluty Facebooka Libra oraz portfela Calibra, który ma umożliwić transfery pieniężne przez Messengera i WhatsAppa - był przesłuchiwany przez senatorów USA dwa dni z rzędu. Zarówno kongresmeni, jak i Marcus, wypadli o wiele lepiej, niż wyglądało to w przypadku przesłuchania Marka Zuckerberga. Politycy zadawali wiele trafnych pytań, a Marcus rozjaśnił dzięki temu kilka istotnych kwestii.\n\"Obecna sieć 2.0 idzie w kierunku przeciwnym do podstawowych zasad wolnej i demokratycznej przestrzeni. Liderzy w biznesie i polityce rozpoznali już największe zagrożenie dla cyfrowej gospodarki i społeczeństwa: monopole danych, które traktują dane ludzi jako swoją własność i decydują, kto, kiedy i jakie informacje ma posiadać. W efekcie coraz więcej osób traci zaufanie do internetu\" - twierdzi Ingo Rübe, CEO firmy Botlabs i projektu KILT, który chce przywrócić zaufanie - i tym samym demokratyzację - w sieci.\nKryptowaluta Libra stworzona przez Facebooka jeszcze nie działa, ale już wywołuje reakcje władz. Minister finansów Francji stwierdził, że nie ma możliwości, by Libra stała się \"niezależną walutą\". Z kolei politycy Demokratów w USA wzywają do wstrzymania prac nad całym projektem, dopóki nie zostanie on objęty odpowiednim nadzorem.\nLibra - kryptowaluta stworzona przez Facebooka - została oficjalnie pokazana światu. Ma to być środek płatniczy m.in. dla krajów rozwijających się, gdzie tradycyjne waluty bywają niestabilne. Płacić Librą będzie można w Messengerze czy w WhatsAppie, a konsumenci korzystający z kryptowaluty mają otrzymywać dodatkowe bonusy. Gigant zakłada przy tym, że Libra osiągnie kiedyś globalną skalę. W praktyce projekt ruszy w pierwszej połowie 2020 roku.\nAlior Bank uruchomił, jako pierwszy bank w Polsce, platformę do sprawdzania autentyczności dokumentów bankowych w oparciu o publiczny blockchain - ethereum. Dzięki temu Alior ma ograniczyć zużycie papieru i co za tym idzie, lepiej dbać o środowisko.\nJeszcze w czerwcu Facebook ma zaprezentować swoją kryptowalutę o nazwie Libra. Według serwisu TechCruch ma to nastąpić dokładnie 18 czerwca. Facebook liczy, że kryptowaluta przyjmie się w krajach rozwijających się, których tradycyjne waluty bywają niestabilne.\nNajwiększy na świecie producent dóbr luksusowych, grupa LVMH tworzy platformę blockchainową Aura, dzięki której klienci będą mogli sprawdzać oryginalność produktów grupy. W jej skład wchodzą m.in. takie marki jak Louis Vuitton, Christian Dior, Fendi, Givenchy, Marc Jacobs czy Kenzo.\nTrzy osoby zostały zatrzymane przez Prokuraturę Regionalną w Warszawie w postępowaniu wobec największej w kraju \"kopalni kryptowalut\". Zatrzymanym zarzuca się wyłudzenie blisko 4,5 mln złotych w związku z realizacją umów regulujących współpracę w zakresie eksploatacji maszyn cyfrowych oraz umów dzierżawy sprzętu komputerowego.\nBMW ujawniło, nad czym od lutego 2018 r. pracowało z platformą blockchainową VeChain. Jest to aplikacja VerifyCar, która ma służyć za \"cyfrowy paszport\" samochodu.\nTauron wybrał firmę, która pomoże mu zbudować system rozliczeń w ramach usługi ładowania aut elektrycznych. Zajmie się tym MC2 Energy, start-up stworzony przez Annę Streżyńską, byłą minister cyfryzacji - podał \"Puls Biznesu\".\nDwa ostatnie lata przyniosły wysyp publikacji i dyskusji o trendach i technologii w obrębie sztucznej inteligencji. W tym roku uwagę mediów i blogerów przykuwa przede wszystkim blockchain. Nie jest to może temat tak medialny jak robotyzacja, inteligentne miasta czy pojazdy autonomiczne, ale nabiera siły rażenia z każdym tygodniem. Codziennie natrafiam na informacje o technologicznych i biznesowych konsekwencjach, które blockchain ze sobą niesie.\nBiznes kryptowalutowy szybko przestał się opłacać. Platforma Independent Enterprise zamroziła go i wstrzymała wypłaty tysiącom inwestorów -pisze \"Puls Biznesu\".\nBlockchain - technologia rozproszonego rejestru nie jest w Polsce nowością. Na razie jednak kojarzona jest głównie z branżą finansową. Jednak Mirosław Janik, CEO HiDone.com uważa, że zdecentralizowany system może pomóc ludziom rozwiązywać znacznie poważniejsze problemy - w tym kryzysy społeczne, w tym migracyjny, który dotyka dzisiaj Europę. W jaki sposób? - To wcale nie jest takie trudne do wyobrażenia - mówi.\nProkuratura wszczęła śledztwo w sprawie kryptowaluty dascoin - poinformowała Fundacja Trading Jam, która złożyła zawiadomienie o możliwości popełnienia przestępstwa.\nMerlin chce zdobywać rynek e-commerce przy wykorzystaniu technologii blockchain. Trzy miesiące temu spółka podpisała list intencyjny ze spółką Krypto Jam dotyczący wspólnych prac nad technologią blockchain. Celem jest stworzenie innowacyjnego programu lojalnościowego dla klientów grupy, opartego na tokenizacji lojalności klientów. O blockchainie, ale także o tradycyjnym rynku książki rozmawialiśmy z prezesem Merlin Group Łukaszem Szczepańskim.\nJeden z ostatnich raportów banku Morgan Stanley pokazał, że większość platform wymiany kryptowalut jest zarejestrowana w Wielkiej Brytanii, ale największe wolumeny handlu cyfrową walutą przepływają przez małą wyspę na Morzu Śródziemnym - Maltę. Jest jednym z tych państw, które najszybciej tworzy nowe prawo do technologii blockchain oraz rynku kryptowalut. Licencje na prowadzenie takiego biznesu będą wydawane już od listopada tego roku.\nRewolucja fintech dzieje się na naszych oczach. Tylko w 2017 roku startupy blockchainowe pozyskały niemal cztery razy więcej kapitału poprzez zbiórki ICO w porównaniu do startupów poszukujących finansowania ze standardowego środowiska inwestycyjnego VC.\nNorbert Redkie to CEO i założyciel Trust Restaurant - projektu, który za pomocą blockchaina chce odmieniać rynek gastronomiczny. Redkie będzie jednym z prelegentów konferencji Business Insider Polska Inside Trends, która odbędzie się 18-19 października w Warszawie.\nBank PKO BP dokonał wdrożenia rozwiązania opartego na technologii blockchain, dzięki któremu wyśle do ponad 5 mln klientów nowe regulaminy produktowe w formie cyfrowej.\nMerlin podpisał list intencyjny ze spółką Krypto Jam dotyczący wspólnych prac nad technologią blockchain. Firmy mają rozpocząć pracę nad rozwojem technologii blockchain zmierzających do stworzenia innowacyjnego programu lojalnościowego dla klientów grupy opartego na tokenizacji lojalności klientów.\n- Blockchain i tokenizacja wprowadza nowy trend, od którego nie ma odwrotu. Przegięcie w stronę bardzo ostrego kapitalizmu sięgnęło swojego maksimum i jesteśmy świadkami walki o sprawiedliwą redystrybucję dóbr. Powinniśmy to zaakceptować. Nie ma żadnych szans, żeby giełdy i system bankowy w obecnym kształcie przetrwały. To jest tylko kwestia czasu - mówi w rozmowie z Business Insider Polska Zoe Adamovicz, CEO Neufund.\nNowy raport IDC: Blockchain zdobywa Stary Kontynent. Już w 2022 europejski rynek osiągnie wartość 3,5 miliarda dolarów\nJak dowiedział się Business Insider Polska, Zoe Adamovicz, Polka, która w Niemczech założyła platformę Neufund wraz z maltańską giełdą papierów wartościowych oraz Binance, światowym gigantem w wymianie kryptowalut założy na Malcie pierwszą na świecie regulowaną giełdę opartą o blockchain. Będzie się na niej handlowało tokenami udziałowymi (z ang. equity tokens), podobnymi do akcji danej spółki.\nJohn Farmer - dyrektor ds. technologii i innowacji społecznych w siedzibie Microsoftu w Nowym Jorku - opowiedział nam podczas konferencji Impact'18 w Krakowie, jakie są inne, bliskie ludziom zastosowania blockchaina poza finansowymi.\nSłowo \"blockchain\" odmienia się dziś przez wszystkie przypadki. Jest ono na ustach nie tylko informatyków, biznesmenów czy ekonomistów, ale również osób dotychczas niezwiązanych z nowymi technologiami i FinTechem. Można nawet powiedzieć, że blockchain staje się powoli częścią kultury masowej.\nPrezes ING Banku Śląskiego Brunon Bartkiewicz jest przekonany, że z technologicznego punktu widzenia blockchain jest bezpieczny. CEO banku wskazuje jednak, że są i zagrożenia idące za blockchainem - szczególnie dotyczące anonimowości.\n- Blockchain jest potencjalnie fascynującą technologią, choć większość nie do końca wie, na czym ta technologia polega i większość myli to z kryptowalutami - podkreślał w rozmowie z Business Insider Polska Brunon Bartkiewicz prezes Banku ING. Blockchain, czyli łańcuch znaków, już zmienia świat. Bank ING analizuje rozwój blockchaina i zastanawia się, jak skutecznie wykorzystać ją w swoim biznesie.", "content_hash": "9114f189ee0a6d320d21e79c81ab772de57ccd433df394b0ff5762b3ffd94776", "text_len": 9074}
{"schema_version": 1, "id": "c8942ece58f93cbf96714c27bd6cbb981385fea2", "url": "https://businessinsider.com.pl/technologie/digital-poland", "title": "Digital Poland", "category": "Technologie", "scraped_at": "2025-12-19T01:15:24.218339Z", "text": "Sztuczna inteligencja, cyberbezpieczeństwo, kreatywność, druk 3D, wyścigi dronów – to tylko niektóre z tematów, które zostaną poruszone podczas tegorocznej Nocy Innowacji. 18 października po raz szósty instytucje, uczelnie i firmy z całej Polski otworzą swoje drzwi, by zaprezentować najnowsze osiągnięcia technologiczne. Uczestnicy będą mogli wziąć udział w warsztatach, pokazach i interaktywnych sesjach dotyczących m.in. AI, ochrony danych, światłowodów czy innowacji w energetyce.\nAż 65 proc. Polaków obawia się o swoje bezpieczeństwo w internecie, a co trzecia osoba padła ofiarą cyberataku lub oszustwa online w ciągu ostatniego roku. Phishing, scam i spoofing to najczęściej spotykane formy ataków, które dotykają coraz większą liczbę użytkowników sieci. Co więcej, 41 proc. respondentów przyznaje, że nie wie, komu można zaufać w internecie, a ponad połowa nie jest pewna czy ich urządzenia są odpowiednio zabezpieczone. Takie dane wyraźnie pokazują, że Polska stoi przed poważnym wyzwaniem związanym z edukacją i świadomością na temat cyberbezpieczeństwa.\n1 października startuje 6. edycja Digital Festival, organizowanego przez Fundację Digital Poland pod hasłem #TwórzOdkrywajChroń. To wyjątkowe, trwające aż 6 tygodni wydarzenie poświęcone nowym technologiom i cyfryzacji w Polsce, którego celem jest promowanie innowacyjnych rozwiązań oraz edukacja w zakresie bezpieczeństwa cyfrowego i kompetencji przyszłości. W programie znajdziemy liczne wydarzenia, w tym warsztaty, wykłady i konkursy, skierowane do dzieci, młodzieży, osób starszych, profesjonalistów, a także tych, którzy dopiero rozpoczynają swoją przygodę z technologią.\nRybnik, miasto z ambitnymi celami, nie tylko dąży do zdobycia tytułu Zielonej Stolicy Europy w 2026 roku, ale również systematycznie przeprowadza transformację cyfrową. Dzięki innowacyjnym rozwiązaniom mieszkańcy zyskali wygodny dostęp do miejskich usług i informacji, a samorząd – cenne narzędzie do budowania zaufania i zaangażowania społeczności. Ewelina Włoch, Naczelnik Wydziału Cyfryzacji i Nowych Technologii w Urzędzie Miasta Rybnik, dzieli się sukcesami i wyzwaniami tego dynamicznego procesu.\nCyfrowa gospodarka Europy Środkowo-Wschodniej dynamicznie rośnie, a Polska jest jednym z ważniejszych jej graczy. Raport przygotowany przez Fundację Digital Poland \"Digital Champions CEE 2024\" wskazuje, że wartość największych technologicznych firm w regionie w ciągu roku wzrosła o ponad 40 proc. W obliczu trwającej wojny w Ukrainie, znacząco zwiększyło się też zainteresowanie firmami z sektora cyberbezpieczeństwa, a sztuczna inteligencja stała się kluczowym elementem rozwoju w wielu branżach.\nSztuczna inteligencja zrewolucjonizowała sposób, w jaki banki funkcjonują na co dzień. Przyniosła nowe możliwości, ale i wyzwania, które kształtują przyszłość sektora finansowego. Adam Marciniak, Prezes Zarządu VeloBank, w rozmowie z Nell Przybylską o wyzwaniach i sukcesach ubiegłego roku podkreśla, że sztuczna inteligencja stanowiła główne wyzwanie a zarazem szansę dla banku. Wdrażanie zaawansowanych technologii, zdobycie inwestora oraz plany na przyszłość stawiają VeloBank w czołówce innowacyjnych instytucji finansowych.\nFundacja Digital Poland ogłosiła Listę Digital Shapers 2023, wyróżniając liderów i innowatorów, którzy odgrywają ważną rolę w przekształcaniu Polski w cyfrowego lidera. Wśród wybitnych postaci, których praca została doceniona przez kapitułę, znaleźli się przedstawiciele firm i instytucji technologicznych, których innowacyjne podejście ma szansę zrewolucjonizować cyfrowy wizerunek Polski.\nNajnowsze wyniki czwartej edycji ogólnopolskiego testu z cyfrowych kompetencji, rzucają nowe światło na aktualne wyzwania w edukacji cyfrowej w Polsce. Blisko 17 tysięcy uczestników wzięło udział w sprawdzianie, którego wyniki wyraźnie pokazują konieczność dalszych inwestycji w sektorze edukacji cyfrowej. Zdaniem ekspertów, pomimo licznych inicjatyw, osiągnięcia uczestników w teście nie odbiegają od poprzednich lat, co wskazuje na trudności w poprawie cyfrowych umiejętności społeczeństwa.\nRozpowszechnianie fałszywych lub zmanipulowanych informacji, coraz bardziej przenika naszą rzeczywistość. Mimo rosnącej świadomości istnienia zjawiska dezinformacji tylko połowa Polaków czuje się bezpiecznie w internecie – wynika z raportu \"Dezinformacja oczami Polaków\". 81 proc. badanych jest zdania, że w ciągu ostatniej dekady wzrosła skala rozpowszechnianej w internecie dezinformacji. Aż 91 proc. Polaków zgadza się z co najmniej jedną z badanych teorii dezinformacyjnych, a 84 proc. respondentów zetknęła się z fake newsem.\nInspirujące i nowatorskie koncepcje często są impulsem do rewolucyjnych przemian, a w dobie dostępności zaawansowanych narzędzi cyfrowych, możliwości twórcze są niemal nieograniczone. W związku z tym istotne staje się promowanie i rozpowszechnianie wiedzy na temat nowych rozwiązań oraz inicjatyw, aby pobudzać rozwój i innowacje. Warto również pamiętać, że za każdą taką inicjatywą stoi człowiek – jednostka pełna pasji i determinacji, która napędza zmiany i przyczynia się do rozwoju społeczeństwa.\nKażdy kryzys to także szansa na odrodzenie, a kluczową rolę w jej skutecznym wykorzystaniu odgrywają właściwi liderzy. Fundacja Digital Poland co roku poszukuje takich osób i uhonorowuje je tytułem Digital Shapers. – To nie tylko forma uznania i docenienia tych, którzy przyczyniają się do postępu w cyfryzacji, ale także sposób na propagowanie najlepszych praktyk i innowacyjnych rozwiązań – podkreśla w rozmowie z Business Insider Polska Dariusz Kwieciński, Prezes Zarządu Fujitsu Poland, Przewodniczący Digital Academy szóstej edycji Digital Shapers.\nOd początku stycznia trwa nabór do szóstej edycji Digital Shapers, inicjatywy organizowanej przez Fundację Digital Poland, która ma na celu wyróżnienie i uhonorowanie liderów cyfryzacji w Polsce. Na listę Digital Shapers co roku trafiają osoby przyczyniające się do cyfryzacji polskiej gospodarki, dzięki którym kraj na arenie międzynarodowej postrzegany jest jako innowacyjny. Digital Shapers, to liderzy w swoich kategoriach – zweryfikowani i docenieni przez branżę, w której działają.\nW dynamicznie rozwijającym się świecie technologii, japońskie Fujitsu stawia sobie ambitny cel – być kluczowym graczem w transformacji cyfrowej Polski. Chce pokazać, że technologia może pozytywnie wpływać na środowisko, gospodarkę i dobrobyt ludzi. W rozmowie z Business Insider Polska, Dariusz Kwieciński, prezes zarządu Fujitsu Poland, podkreśla, że budowanie zaufania do technologii można realizować poprzez ideę ekosystemów i współtworzenia, a raport Fundacji Digital Poland \"Technologia w służbie społeczeństwu. Czy Polacy zostaną społeczeństwem 5.0?\" stanowi istotny krok w jej realizacji.\nNigdy nie pracował w restauracji, a jego książki o wegetariańskiej polskiej kuchni to hit – nie tylko w Polsce, ale i w Ameryce. Jego pasja do gotowania zaczęła się już w dzieciństwie. Za sprawą miłości do jedzenia i fascynacji telewizyjnymi programami kulinarnymi postanowił sam wkroczyć do świata smaków. W rozmowie z Nell Przybylską dla Business Insider Polska, Michał Korkosz dzieli się swoją kulinarną przygodą, odkrywając, jak z pasji do gotowania stał się nie tylko autorem bloga \"Rozkoszny\" i książek kucharskich, ale także rozpoznawalną postacią w świecie social mediów. Jaki jest jego przepis na sukces? Autentyczność.\nOtwarty stosunek do nowych technologii pomaga sprostać wyzwaniom, które pojawiają się każdego dnia na całym świecie. To stanowisko wydają się podzielać Polacy. Ich pozytywny stosunek do zdobywania umiejętności cyfrowych widać wyraźnie w wynikach raportu Fundacji Digital Poland \"Technologia w służbie społeczeństwu. Czy Polacy zostaną społeczeństwem 5.0?\". Aż 94 proc. badanych uważa umiejętności cyfrowe za klucz do lepszej przyszłości zawodowej, natomiast 93 proc. widzi w nich narzędzie ułatwiające codzienne życie.\nSztuczna inteligencja jest wokół nas, czyniąc nasze życie wygodniejszym, ale też bezpieczniejszym. – Pozornie drobne rzeczy jak prognoza pogody opracowana dzięki sztucznej inteligencji, skrzynka mailowa wolna od spamu, tłumaczenia oparte o uczenie maszynowe, wirtualni asystenci czy podpowiedzi filmów na wieczorny seans to ważne wsparcie – mówi w rozmowie z Business Insider Polska Dorota Żurkowska z Warner Bros. Discovery w Polsce. I dodaje, że sztuczna inteligencja nie wyręczy nas od obowiązków, ale pozwoli zaoszczędzić cenny czas, który możemy poświęcić bliskim.\nTegoroczna edycja Digital Festival, skoncentrowana wokół tematu sztucznej inteligencji, przyniosła ze sobą dwie ważne publikacje Fundacji Digital Poland: raport \"Technologia w służbie społeczeństwu. Czy Polacy zostaną społeczeństwem 5.0?\" oraz kolejną odsłonę poradnika \"Nowoczesny Senior – przewodnik po cyfrowym świecie\". Obydwie publikacje stanowią cenne źródło wiedzy o nastawieniu społeczeństwa polskiego do cyfryzacji i nowych technologii.\nPiorunujące pokazy, wystawy dronów, budynki wykorzystujące termografię, warsztaty z tworzenia gier komputerowych, rozmowy o neurotechnologi – to tylko część z zaplanowanych na tę noc atrakcji. 20 października naukowcy i wynalazcy w całej Polsce uchylą rąbka tajemnicy i podzielą się swoją wiedzą z uczestnikami Nocy Innowacji. Tego dnia można zajrzeć tam, gdzie na co dzień pracują najlepsi z najlepszych.\nObraz to proces, mniejsze i większe decyzje, zmagania, porażki, twórcze aspiracje – coś, co dla odbiorcy jest zwykle ukryte, niedostępne – tak o sztuce mówi w rozmowie z Business Insider Polska Robert Latoś – artysta, malarz oraz założyciel firmy technologicznej Well of Art, która tworzy cyfrowe doświadczenia w dziedzinie sztuki i edukacji. Pomysłodawca rewolucyjnej aplikacji Glaze, replikującej proces malowania olejnego zgodnie z technikami wielkich mistrzów, którą będą mogli testować już w najbliższy piątek, 20 października, uczestniczy Nocy Innowacji. Warsztaty malarskie w komnatach Zamku Królewskiego w Warszawie to niepowtarzalna okazja, by na obrazy Rembrandta spojrzeć przez pryzmat techniki, w której je stworzył. To także szansa, żeby chwycić w dłoń cyfrowy pędzel i poczuć się jak holenderski geniusz.\nMimo że produkcja Poloneza, który był ostatnim polskim autem, zakończyła się 21 lat temu, to przemysł motoryzacyjny w Polsce radzi sobie całkiem dobrze. Jesteśmy uznawani za jedno z największych zagłębi motoryzacyjnych w Europie, a swoje zakłady mają u nas wiodące koncerny z branży automotive. Doskonałym przykładem są fabryki Volkswagen Poznań. To cztery nowoczesne zakłady produkujące od 30 lat samochody, które trafiają z Polski na rynki całego świata.\nNoc z robotami, spacer po cyfrowym lesie, spotkanie z bionicznymi innowacjami ze świata owadów, symulator starości czy w końcu nocne warsztaty malarstwa w komnatach Zamku Królewskiego w Warszawie. Czas odkryć tajemnice nowych technologii i sztucznej inteligencji podczas 5. edycji Nocy Innowacji! Już 20 października każdy będzie mógł zobaczyć, nad czym pracują obecnie najbardziej innowacyjne firmy w Polsce, wejść do niedostępnych na co dzień laboratoriów, sterować marsjańskim łazikiem Raptors Rover, nadzorować maszyny do produkcji detektorów podczerwieni i sprawdzić, jakie nowości czekają nas w motoryzacji. Noc Innowacji to doskonała okazja, aby porozmawiać z ekspertami, poznać wynalazki tworzone przez polskich naukowców oraz zainspirować się do działania.\nCały świat z zaciekawieniem obserwuje kolejne eksperymenty artystów ze sztuczną inteligencją, które wywołują kontrowersje i publiczną debatę na temat własności intelektualnej. Artystka Agnieszka Piłat, która od kilku lat pracuje w Stanach Zjednoczonych w Boston Dynamics i współpracuje ze SpaceX, swoją twórczość wykorzystuje do tego, aby inspirować ludzi i pokazywać, że dzięki sztucznej inteligencji (AI) możemy marzyć i robić więcej. – AI nigdy nie zastąpi człowieka, ale może sprawić, że wiele naszych obowiązków będziemy wykonywać na wyższym poziomie – zauważa w rozmowie z Business Insider Polska.\nTechnologie rozwijają się w zawrotnym tempie. Coraz więcej ludzi zastanawia się nad tym, czy ich miejsce pracy, wykonywany zawód będą istniały w najbliższej przyszłości i jakie umiejętności będą najbardziej pożądane na rynku pracy. Sztuczna inteligencja (AI) jest jednym z kluczowych czynników kształtujących przyszłość zatrudnienia. Historia pokazuje jednak, że każda nowa technologia zwykle tworzy więcej miejsc pracy, niż eliminuje. Kluczem jest adaptacja i odpowiednie przygotowanie się na te zmiany.\nSą rzeczy, które kiedyś były domeną science fiction, a teraz stają się naszą codziennością. Sztuczna inteligencja, czyli AI, to jeden z kluczowych tematów piątej edycji Digital Festival. Dodatkowo najnowsze badanie \"Technologia w służbie społeczeństwu. Czy Polacy zostaną społeczeństwem 5.0?\" przeprowadzone przez Fundację Digital Poland, GfK Polonia oraz T-Mobile Polska, rzuca nowe światło na to, jak Polacy postrzegają i adaptują się do szybkiego rozwoju cyfryzacji, nowych technologii i AI.\nW erze mediów społecznościowych, gdzie dominują krótkie, śmieszne filmiki i memy, pojawił się fenomen: Doktor z TikToka. Konrad Skotnicki, doktor chemii i twórca tego nietypowego profilu, przekształca standardy edukacji, oferując solidną porcję wiedzy. W rozmowie z Business Insider Polska zdradza, że jego marzeniem jest stworzenie centrum popularyzacji nauki i edukacji w internecie.\nOszustwa w internecie, jak również wymyślne sposoby kradzieży danych za pomocą emaili czy smsów osiągnęły zupełnie nowy poziom i potrafią wyprowadzić w pole nawet najbardziej świadomych konsumentów – przyznaje w rozmowie z Business Insider Polska, Natalie Kelly, Chief Risk Officer, Visa Europe. Zmiana, jaka zaszła w naszych zwyczajach zakupowych, stwarza oszustom jeszcze więcej okazji do wytypowania potencjalnych ofiar w sieci, a następnie wykradania czy fałszowania ich danych. Jedno jednak się nie zmieniło – potrzeba bezpieczeństwa.\nLudzka wyobraźnia jest nieograniczona. Przez wieki naukowcy, inżynierowie, artyści i podróżnicy udowadniali, że potrafimy przenosić góry. W epoce cyfrowej, gdzie granice rzeczywistości stają się coraz bardziej płynne, nasze możliwości poszerzają się w niesamowitym tempie. Digital Festival 2023 to okazja, by zanurzyć się w świecie, gdzie technologia spotyka się z ludzką kreatywnością. Gdzie sztuczna inteligencja nie jest tylko narzędziem, ale partnerem w odkrywaniu nowych horyzontów.\nCzterdziestoletni zastój w rozwoju mikroelektroniki i fotoniki sprawił, że w Polsce zaczynamy niemal od zera. Jedyny obszar, w którym dysponujemy dobrą kadrą to projektowanie – przyznaje dr inż. Piotr Grabiec z Instytutu Mikroelektroniki i Fotoniki w rozmowie z Business Insider Polska. Szansą na rozwój europejskiego rynku układów scalonych jest Chip Act, który zakłada przeznaczenie 43 mld euro na wsparcie produkcji mikroprocesorów. Ale inwestycje w ramach cyfryzacji Europy powinny być tak zdywersyfikowane, by każdy kraj miał specjalizację elektroniczną, która zapewni stabilny wzrost i bezpieczeństwo dostaw po konkurencyjnych cenach – dodaje dr inż. Jarosław Tworóg, wiceprezes Krajowej Izby Gospodarczej Elektroniki i Telekomunikacji.\nTechnologia kwantowa ma potencjał do odegrania istotnej roli w gospodarce na kilku poziomach. Już teraz istnieją algorytmy kwantowe rozwiązujące problemy optymalizacyjne w takich obszarach jak transport, logistyka, finanse czy medycyna – podkreśla Paweł Gora, prezes Fundacji Quantum AI. I dodaje, że brak przemyślanej strategii rozwoju technologii kwantowych w Polsce nie przyciągnie na rynek inwestorów. Szansą na zmianę jest edukacja i nowe programy badawcze.", "content_hash": "82ee94525bd0cd70637f1b33022ebdba2c891431730b9ba47c4e132f4a2a2694", "text_len": 15564}
{"schema_version": 1, "id": "94ac03bd067e5740fdf4fec5e1b352bbc5ca904e", "url": "https://businessinsider.com.pl/technologie/emobility", "title": "e mobility", "category": "Technologie", "scraped_at": "2025-12-19T01:15:21.801047Z", "text": "Przy dobrze przygotowanym planie możemy liczyć na wyjątkowo dobre miejsca pracy. — Będą to nowoczesne, zaawansowane technologicznie miejsca pracy, ale ta droga jest dopiero do przejścia — mówiła Ilona Antoniszyn, członek zarządu i head of public affairs w Volkswagen Group Polska. Dodała, że obecnie trzeba pracować nad tym, aby doprowadzić do tego, że zielona energia dla produkcji stanie się dostępna w odpowiednich cenach i będzie jej wystarczająco dużo. — Jeśli produkt wychodzi z fabryki i chce się nazywać zeroemisyjny, musi udowodnić, że wszystkie jego komponenty były wyprodukowane z zerową emisją, a także samo złożenie i wykończenie było zeroemisyjne — mówiła. O tym, co determinuje motoryzację zeroemisyjną, oraz w jaki sposób budować konkurencyjność z USA i Chinami w Europie, rozmawialiśmy podczas kongresu Move.\nPrzed nami historyczny czas w kontekście zmiany w transporcie ciężkim - ze spalinowego na elektryczny. — Nie ma od tego odwrotu nie tylko dlatego, że tak zdecydowała Unia Europejska — mówił Wojciech Rowiński, dyrektor generalny, Scania Polska S.A. — Jest tak przede wszystkim dlatego, że napęd elektryczny jest o wiele bardziej efektywny niż spalinowy — dodawał. Scania jest znana z ekonomicznych rozwiązań transportowych i już kilkanaście lat temu zdała sobie sprawę, że droga poprawiania efektywności silników spalinowych powoli się kończy. — Idziemy w stronę napędów elektrycznych, bo wierzymy, że to właśnie one będą najbardziej ekonomiczne — podkreślał Wojciech Rowiński. W przyszłości dla biznesu kluczowy będzie niekoniecznie koszt za przebyty kilometr, ale wygenerowany ślad węglowy za kilometr.\nNowy Mustang Mach-E stanowi piękny dowód na to, że Ford jest liderem innowacji w motoryzacji i umacnia swoją pozycję w świecie elektromobilności. Pierwszy elektryk z logo Forda nosi w sobie geny legendarnego mocarnego pierwowzoru. Widać to zwłaszcza w zewnętrznej stylizacji. Niedościgniony, ikoniczny Mustang przeszedł jednak totalną technologiczną rewolucję.\nPierwszy elektryczny SUV Jaguara jest obecnie dostępny w interesującej ofercie skierowanej do biznesu. Wysokość wsparcia przy zakupie tego ekscytującego samochodu może wynieść nawet 76 000 zł brutto. Do tego dochodzą inne korzyści. Przyjrzyjmy się nieco bliżej elektryzującemu Jaguarowi I-Pace oraz aktualnej ofercie.", "content_hash": "bebc1e714ed5ed91e92834705607a26e1fa458f715243a993dbfbd6a11cae90c", "text_len": 2308}
{"schema_version": 1, "id": "779b4091649a2f11de413dd86d03cdd4c79d5570", "url": "https://businessinsider.com.pl/technologie/motoryzacja", "title": "Motoryzacja", "category": "Technologie", "scraped_at": "2025-12-19T01:15:20.703673Z", "text": "Pijani kierowcy dosłownie \"zostawiają\" skarbówce miliony złotych. Od początku stycznia do końca września 2025 r. do naczelników urzędów skarbowych wpłynęło 4,4 tys. orzeczeń o przepadku pojazdu. To ponad trzykrotnie więcej niż w analogicznym okresie poprzedniego roku. Choć fiskus za sprzedaży aut zarabia miliony, to średnia cena pojedynczego samochodu jest jednak bardzo niska.\nTuż przed świętami Bożego Narodzenia zostanie otwarty nowy odcinek drogi ekspresowej S1. Nowa droga to kluczowa inwestycja dla południowego układu komunikacyjnego Polski, choć realizacja napotkała na spore opóźnienia. To także ogromna zmiana dla kierowców, którzy docenią nową ekspresówkę.\nTunel o długości prawie 2,3 km — ważny element trasy Via Carpatia — nabiera kształtów. Tunel powstaje w ramach budowa odcinka drogi ekspresowej S19 Rzeszów Południe — Babica. Niedawno zakończono drążenie pierwszej nawy. \"Pierwsza nawa — adiós\" — pisze GDDKIA.\nToyota od czasów pamiętnego GT86 co jakiś czas wprowadza na rynek auta spektakularne i bezkompromisowe. Takie jak GR Yaris, który z poczciwym miejskim Yarisem wspólną ma w zasadzie tylko nazwę. W dzisiejszych czasach trudno znaleźć tak ekscytujący model tej wielkości u jakiegokolwiek innego producenta. A jest u Toyoty, którą przed laty niektórzy uznawali za najbardziej nudną i sztampową markę, ulubioną przez księgowych. Teraz pewnie im głupio.\nWysoka cena i ograniczony zasięg — to główne przeszkody, które hamują rozwój rynku samochodów elektrycznych w Polsce. Co prawda rynek wciąż udowadnia, że zainteresowanie \"elektrykami\" rośnie i notowane są kolejne rekordy rejestracji takich pojazdów, to najnowsze badanie Barometru Nowej Mobilności pokazuje, że bariery finansowe i technologiczne wciąż odstraszają wielu potencjalnych nabywców.\nNajwięksi światowi producenci samochodów zaapelowali do władz USA, by uniemożliwić firmom wspieranym przez chiński rząd wejście na amerykański rynek i budowę fabryk w Stanach Zjednoczonych. Jak ostrzegają, przyszłość całej branży motoryzacyjnej jest zagrożona.\nToyota Hilux to auto z innej epoki. Tej sprzed downsizingu i elektryfikacji. Jest duże, ciężkie, solidnie wykonane, a pod maską tej imponującej Toyoty pracuje silnik Diesla. Na dodatek, Hilux w wersji GR Sport wygląda świetnie i po asfalcie jeździ niewiele gorzej niż większość SUV-ów aut.\nKomisja Europejska analizuje możliwość pięcioletniego opóźnienia wprowadzenia zakazu stosowania silników spalinowych. Decyzja ta wynika z nacisków największych państw regionu, które mają poważne obawy dotyczące wpływu regulacji na kluczowe branże. Wśród tych krajów jest Polska.\nW najbliższych miesiącach polskich kierowców czeka szereg istotnych zmian w przepisach ruchu drogowego. Nowelizacja prawa przewiduje m.in. wprowadzenie zerowego limitu alkoholu dla młodych kierowców oraz wydłużony okres próbny. To jednak tylko część nowych regulacji, które będą stopniowo wchodzić w życie w latach 2025 i 2026.\nKomisja Europejska rozważa wprowadzenie regulacji, które zobowiązałyby firmy w krajach UE do zakupu wyłącznie samochodów elektrycznych. Pomysł ten, jak donosi „Rzeczpospolita”, wzbudza poważne obawy wśród przedstawicieli branży motoryzacyjnej, którzy wskazują na potencjalne negatywne skutki.\nUnia Europejska wyraźnie odpuszcza w sprawie aut spalinowych. Po niemieckiej interwencji nie słychać już głosów o bezwzględnym zakazie ich sprzedaży po 2035 r. Wręcz przeciwnie, jest \"otwartość\" na różne technologie.\nImponująco przestronny i komfortowy MG HS, idealny do miasta MG ZS, czy zwrotny MG3? Wszystkie trzy modele marki MG Motor dostępne są z siedmioletnią potrójną gwarancją, a także z kartą podarunkową ORLEN o równowartości paliwa potrzebnego do przejechania 10 000 km.\nW Europie samochody stają się coraz większe, a zjawisko to na Zachodzie zyskało już miano \"carspreading\". Miasta — zwłaszcza w centrach — nie są do nich dostosowane. Niektóre metropolie już podejmują kroki, aby ograniczyć obecność takich pojazdów na ulicach. Z pierwszymi sukcesami.\nFord Transit to jeden z najbardziej popularnych w naszym kraju „dostawczaków”. Czasami na ulicach spotkamy jednak dymiące Transity z końca XX wieku, ale nie brak również takich z nowoczesnym dieslem i elegancką sylwetką. Za kilka lat może się jednak okazać, że powoli zastępują je e-Transity – równie dobre, ale na prąd. Tylko czy takie wersje dostawczego Forda sprawdzą się w każdych warunkach?\nBMW daje możliwość zakupu używanych aut w doskonałym stanie. Każdy model jest dokładnie sprawdzany przez ekspertów i objęty 24-miesięczną gwarancją. To świetna okazja, by w przystępnej cenie kupić samochód z niskim przebiegiem.\nDługo czekaliśmy na początek sprzedaży Renault 5 i rzeczywiście było warto. Szczególnie, jeżeli ktoś jest fanem francuskich marek i elektromobilności. Współczesna „piątka” to auto zgrabne, urokliwe, dobrze zaprojektowane i na dodatek fantastycznie jeździ. Trudno teraz znaleźć równie przyjemny, miejski samochód na prąd.\nToyota Corolla od dziesięcioleci znajduje się w czołówce rankingów globalnej sprzedaży aut, a obecnie jest również hitem w Polsce. Nic w tym dziwnego, w obecnej wersji wygląda dobrze, jeździ się nią wygodnie, a jako hybrydowe kombi jest pakowna i oszczędna, a ma tylko drobne wady.\nToyota ogłosiła wycofanie ponad 166 tys. pojazdów modeli Proace i Proace Verso na całym świecie. Japoński gigant motoryzacyjny poinformował o akcji serwisowej, ponieważ problem dotyczy potencjalnej korozji wahaczy, która może wpłynąć na bezpieczeństwo jazdy. W samych tylko Niemczech akcja obejmie ponad 27 tys. samochodów wyprodukowanych między 2016 a 2022 rokiem. Toyota zapewnia, że naprawy będą bezpłatne.\nZwykły Ford Puma to bardzo ładny i praktyczny crossover, który sprawdzi się w mieście i na trasie, a w razie potrzeby będzie też pełnić funkcję rodzinnego auta. Ale na rynku jest także jego szczególna wersja: na prąd. Choć z początku byłem do niej nastawiony sceptycznie to po tygodniu korzystania z niej stwierdzam, że w mieście sprawdzi się na medal. Pod pewnymi warunkami.\nPonad 1,5 mld zł zainwestuje Volkswagen w rozbudowę zakładu we Wrześni, gdzie powstaną dwie nowe hale produkcyjne dla elektrycznego modelu eCrafter. W poniedziałek wmurowano kamień węgielny pod tę inwestycję.\nRealizacja pomysłu polskiego samochodu elektrycznego jeszcze nigdy nie była tak blisko. Od początku istnienia spółka Electromobility Poland (EMP) tak naprawdę nigdy nie miała wystarczających pieniędzy, by zrealizować swój cel. Teraz ma się to zmienić. W historii tzw. projektu Izera było jednak już tak wiele niespodziewanych zwrotów akcji, że trudno oczekiwać, iż teraz wszystko pójdzie gładko. Pomysł ma swoich przeciwników, a spółka musi pokonać jeszcze co najmniej trzy poważne przeszkody.\nWniosek Electromobility Poland, czyli spółki odpowiedzialnej za projekt polskiego samochodu elektrycznego, uzyskał pozytywną ocenę w konkursie Narodowego Funduszu Ochrony Środowiska i Gospodarki Wodnej. Firma ubiega się o ok. 4,5 mld zł z Krajowego Planu Odbudowy na stworzenie hubu elektromobilności i budowę fabryki samochodów w Jaworznie. NFOŚiGW przedstawił oficjalną listę rankingową, na której znalazła się jeszcze jedna firma. Teraz ruszą negocjacje w sprawie ostatecznej umowy inwestycyjnej.\nStawki za korzystanie z sieci dróg płatnych dla pojazdów o masie powyżej 3,5 tony i autobusów mają wzrosnąć o 40-42 proc. Zmiana wysokości opłat będzie uzależniona od klasy emisji spalin i masy pojazdu. Tak wynika z projektu rozporządzenia Rady Ministrów, który został opublikowany we wtorek na stronie Rządowego Centrum Legislacji.\nRynek samochodów — zarówno firmowych, jak i prywatnych — wchodzi w nową erę. Leasing wciąż pozostaje ważnym filarem finansowania, ale obok niego coraz mocniej rozwija się wynajem i subskrypcja, które dają użytkownikom większą swobodę i przewidywalność. O tym, jak nowoczesna platforma może odpowiadać na te zmiany, opowiada Przemysław Kamiński, prezes BNP Paribas Group Service Center S.A. – spółki Grupy BNP Paribas, organizatora platformy mamGO.pl.\nZdjęcie Sławomira Mentzena z Teslą Cybertruck wzbudziło duże zainteresowanie i setki komentarzy w mediach społecznościowych. Komentujący wytykali szefowi Nowej Nadziei wcześniejszy sceptycyzm odnośnie do au alektrycznych. Lider Konfederacji wyjaśnił, że samochód nie jest jego własnością, a jedynie miał okazję go przetestować.\nChińskie samochody szturmem zdobywają polski rynek motoryzacyjny. Obecnie co trzecia marka samochodów osobowych dostępnych w Polsce pochodzi z Chin. Dla klienta istotne będzie jednak nie tylko sam fakt kupna, ale też ile za kupowane obecnie auto będzie mógł uzyskać za kilka lat. Jak szybko maleje wartość samochodu chińskich marek? Przeprowadzona przez Carfax i Info-Ekspert analiza na pierwszych trzech miejscach stawia marki: MG, BAIC oraz BYD — pisze \"Auto Świat\".\nToyota RAV4 to jeden z najbardziej cenionych, kompaktowych SUV-ów, który lata temu chętnie kupowany był w wersji z dieslem. O silnikach na „ropę” Toyota jednak już zapomniała, więc teraz RAV4 sprzedawany jest jedynie jako hybryda: oszczędna i wystarczająco mocna. Na szczycie gamy jest zaś szczególny jej wariant: mocniejszy i z możliwością ładowania z gniazdka. Czy warto za tę wersję zapłacić o 50 tys. zł więcej niż za podstawową „ravkę”?\nLexus NX, UX, RX i LBX, a także limitowana wersja ES Final Edition trafiły na długo wyczekiwaną wyprzedaż rocznika. To doskonała okazja, żeby stać się właścicielem jednego ze spektakularnych aut. Wybierz już teraz idealny model i zyskaj nawet do 62 200 zł.\nLexus LM to model bardzo nietypowy. W zasadzie to minivan, lecz bardzo szczególny, bo pod względem poziomu luksusu nieporównywalny z żadnym innym seryjnie produkowanym samochodem tej klasy. Szczególnie, gdy mówimy o niesamowicie komfortowej, czteroosobowej wersji tego szczególnego Lexusa, która bije na głowę limuzyny pokroju Mercedesa klasy S.", "content_hash": "713dc8260ff461edb549e968eb653787cac18b3dd21791ee63c4d0f93c468dd0", "text_len": 9830}
{"schema_version": 1, "id": "5cfe7379aed4f08a01e93316a42dd4f5fa49ca5f", "url": "https://businessinsider.com.pl/technologie/motoryzacja/elon-musk-stawia-na-europe-gigaabryka-tuz-obok-polski/cpewwbm", "title": "Elon Musk inwestuje tuż obok Polski. To ma być największa fabryka Tesli na świecie", "category": "Technologie", "scraped_at": "2025-12-19T01:15:30.699765Z", "text": "Elon Musk inwestuje tuż obok Polski. To ma być największa fabryka Tesli na świecie\nPlany Tesli dotyczące rozwoju produkcji baterii w Europie nabierają coraz bardziej realnych kształtów. Fabryka firmy Elona Muska w Grunheide pod Berlinem ma szansę stać się jednym z kluczowych graczy w globalnym wyścigu o rynek akumulatorów do samochodów elektrycznych.\n- Fabryka pod Berlinem może być największym zakładem akumulatorowym na świecie\n- Skala produkcji pozwoliłaby na wyposażenie w baterie setek tysięcy pojazdów rocznie\n- Elon Musk ma duże ambicje w kwestii europejskiego rynku\n- Więcej informacji o biznesie znajdziesz na stronie Businessinsider.com.pl\nObecnie niemiecki zakład Tesli produkuje jedynie komponenty ogniw, podczas gdy kluczowe elementy baterii powstają w Stanach Zjednoczonych i są importowane do Europy. Jak podają agencja DPA i Deutsche Welle, pełna produkcja ogniw w Grunheide może ruszyć najwcześniej w 2027 r.\nElon Musk otwiera fabrykę obok Polski\nDalsza część artykułu pod materiałem wideo:\nTesla planuje, by fabryka pod Berlinem osiągnęła wydajność nawet ośmiu gigawatogodzin ogniw rocznie. Dla porównania, jeden Model Y zużywa około 13,1 kWh energii na 100 km, co oznacza, że taka skala produkcji pozwoliłaby na wyposażenie w baterie setek tysięcy pojazdów rocznie.\nAmbicją Elona Muska jest przekształcenie niemieckiego zakładu w największą fabrykę akumulatorów na świecie. Tesla chce zintegrować w jednym miejscu cały proces produkcyjny — od wytwarzania ogniw, przez montaż kompletnych baterii, aż po produkcję gotowych aut elektrycznych. Takie rozwiązanie byłoby unikalne na europejskim rynku i mogłoby znacząco wzmocnić odporność łańcucha dostaw w regionie.\nElon Musk stawia na Europę\nRealizacja tych planów uzależniona jest jednak od szeregu czynników zewnętrznych, takich jak koszty energii, stabilność regulacji oraz dostępność wsparcia publicznego. To właśnie te elementy były dotychczas główną barierą dla rozwoju produkcji ogniw akumulatorowych w Europie.\nStary Kontynent wciąż pozostaje w tyle za Azją, zwłaszcza Chinami, które dominują w branży baterii. Dodatkowo, Stany Zjednoczone przyciągają inwestorów atrakcyjnymi dotacjami i ulgami podatkowymi, co pozwoliło Tesli na szybkie zwiększenie mocy produkcyjnych w fabryce w Austin w Teksasie.\nMimo tych wyzwań, Tesla zapowiada znaczne inwestycje w Niemczech. Firma deklaruje nakłady sięgające niemal miliarda euro, co odpowiada kilku miliardom złotych. Środki te mają umożliwić uruchomienie produkcji ogniw w istniejącej już fabryce, zgodnie z pierwotnymi założeniami Tesli dla zakładu w Grunheide.", "content_hash": "7765028dac56a6dc0fb3f65d7b5de834ee18b15a10154fcaacdfe43aa2c9631e", "text_len": 2580}
{"schema_version": 1, "id": "56892c2a4c4666d406bd798bca38b84aba59b58a", "url": "https://businessinsider.com.pl/technologie/naszym-zdaniem-to-najlepszy-ekspres-kolbowy-w-tej-cenie-co-potrafi/th74v1j", "title": "Naszym zdaniem to najlepszy ekspres kolbowy w tej cenie. Co potrafi?", "category": "Technologie", "scraped_at": "2025-12-19T01:15:26.638706Z", "text": "Naszym zdaniem to najlepszy ekspres kolbowy w tej cenie. Co potrafi?\nEkspres kolbowy Delonghi Dedica Duo udowadnia, że nie trzeba kupować wielkiego ekspresu automatycznego, by cieszyć się kawą wysokiej jakości. Co więcej, można śmiało zaryzykować stwierdzenie, że ten model potrafi zrobić lepszą kawę niż nie jeden znacznie od niego droższy sprzęt. Ten stylowy ekspres ma system My LatteArt i może zaparzyć dla nas nawet Cold Brew.\nW tekście i na zdjęciach umieszczono linki reklamowe naszego partnera.\nDelonghi Dedica Duo EC890.WI\nSztuka zaparzania espresso, a później aksamitnego cappuccino oraz wielu innych napojów kawowych we własnym domu nie jest tak łatwa, jak mogłoby się wydawać. Dużym ułatwieniem jest Delonghi Dedica Duo EC890.WI. Ten kompaktowy ekspres o szerokości zaledwie 15 cm, bez trudu zmieści się nawet w małej kuchni z ograniczoną ilością miejsca na blacie. Do tego będzie też pięknym elementem dekoracyjnym, bo ekspres prezentuje się obłędnie.\nTen model oferuje sporo opcji, choć nie jest ekspresem automatycznym. Pozwala przygotować kawę na gorąco i na zimno. Użytkownik ma do wyboru klasyczne espresso, intensywne double espresso oraz Cold Brew. Dzięki innowacyjnej technologii Cold Extraction orzeźwiająca zimna kawa z delikatną nutką słodyczy powstaje w zaledwie 5 minut. W upalne dni trudno wyobrazić sobie coś lepszego. Za wysoką jakość i intensywność tradycyjnego espresso odpowiadają kosze filtrujące o dużej pojemności oraz stabilny system ciśnieniowy 15 barów.\nSprawdź też popularne ekspresy automatyczne od Delonghi:\nDla miłośników mlecznych specjałów Delonghi przygotowało profesjonalną dyszę parową My LatteArt. Pozwala ona własnoręcznie stworzyć jedwabistą i delikatną mikropiankę, a nawet eksperymentować z artystycznymi wzorami na powierzchni napoju. Dysza pozostaje chłodna w dotyku, co znacząco podnosi bezpieczeństwo użytkowania oraz ułatwia jej codzienne utrzymanie w czystości. Obsługa ekspresu jest intuicyjna dzięki cyfrowemu wyświetlaczowi umieszczonemu na górze urządzenia. Kolorowe ikonki dotykowe pozwalają szybko wybrać to, co chcemy.\nPraktycznym rozwiązaniem jest regulowana i rozszerzana tacka ociekowa, którą można całkowicie wyjąć. Umożliwia to stosowanie ulubionych dużych kubków i szklanek o wysokości nawet do 12 cm. Nie każdy ekspres, szczególnie kolbowy, daje tak dużą swobodę w wyborze naczyń do serwowania kawy. W zestawie z urządzeniem znajdują się wszystkie niezbędne akcesoria: kolba, ubijak, łyżeczka do kawy mielonej, igła do czyszczenia oraz dzbanek na mleko. Dedica Duo pochodzi od lidera rynku z ponad 100-letnim doświadczeniem. To też ważna kwestia, którą należy wziąć pod uwagę przy ewentualnym zakupie nowego ekspresu.\nSprawdź również inne ekspresy w podobnej cenie:\nW tekście i na zdjęciach umieszczono linki reklamowe naszego partnera.", "content_hash": "8b4464262e523f59370b4b203ae7c65c1fd2ed454ce07ff26400b7129d55e644", "text_len": 2808}
{"schema_version": 1, "id": "f38b6ae0f663e461d6ea2477d28a80718fbd13a6", "url": "https://businessinsider.com.pl/technologie/nauka", "title": "Nauka", "category": "Technologie", "scraped_at": "2025-12-19T01:15:22.983159Z", "text": "Cztery reaktory elektrowni jądrowej Gravelines w północnej Francji wyłączono w nocy z niedzieli na poniedziałek po tym, jak systemy filtrów przy ujęciach wody zostały zapchane przez... masowy, nieprzewidywalny rój meduz. Operator EDF podkreślił, że zdarzenie nie miało wpływu na bezpieczeństwo instalacji, personelu ani środowiska, ale tymczasowo zatrzymało produkcję energii. Dwa pozostałe bloki były już wcześniej odstawione na planowy przegląd.\nMałe otwory w oknach samolotu, choć mogą wydawać się nieistotne, odgrywają kluczową rolę w zapewnieniu bezpieczeństwa podczas lotu. Również kształt okien ma duże znaczenie. Kadłub samolotu jest narażony na ogromne siły, szczególnie podczas startu i lądowania, co sprawia, że każdy element konstrukcji musi być starannie zaprojektowany, by wytrzymać te obciążenia.\nWyobraź sobie elektrownię, która zamiast dymu i radioaktywnych odpadów zostawia jedynie odrobinę helu, a paliwo czerpie z wody morskiej — właśnie o krok bliżej do tej wizji przesunęli nas naukowcy z Greifswaldu, utrzymując w stellaratorze Wendelstein 7-X rekordowo długą, 43-sekundową plazmę fuzyjną, która przybliża ludzkość do epoki praktycznie nieograniczonej, czystej energii. To bardzo ważne osiągnięcie.\nKiedy lekarz pyta o wiek, najczęściej chodzi o liczbę urodzin. Jednak z perspektywy komórek i tkanek wszyscy nie jesteśmy tak samo starzy. Zespół prof. Tony'ego Wyss-Coraya ze Stanford Medicine przedstawił narzędzie, które pozwala zajrzeć głębiej. Z pojedynczej próbki krwi odczytuje biologiczny wiek jedenastu głównych układów organizmu i z wyprzedzeniem przewiduje ryzyko wielu chorób oraz długość życia danej osoby.\nW laboratoriach w Wako pod Tokio zespół badaczy z Uniwersytetu Tokijskiego i ośrodka RIKEN Centre for Emergent Matter Science zaprezentował tworzywo, które w słonej wodzie rozkłada się w ciągu zaledwie kilku godzin. Nie pozostawia też po sobie ani mikroplastików, ani toksycznych pozostałości.\nOd kilku lat australijscy onkolodzy coraz częściej odbierają wyniki badań, które jeszcze dekadę temu byłyby rzadkością. Dotyczą nowotworów u osób mających zaledwie trzydzieści czy czterdzieści lat. Historię tę uosabia Chris Burton, 39-latek, który przed ślubem zbagatelizował sporadyczne krwawienie z przewodu pokarmowego, uznając je za incydent bez znaczenia. Dopiero po powrocie z krótkiej podróży poślubnej, wciąż przekonany, że rak to choroba \"ludzi starszych\", zdecydował się na kolonoskopię. Wynik: zaawansowany rak jelita grubego.\nNa wzgórzach prowincji Barranca, ok. 200 kilometrów na północ od Limy i 600 metrów n.p.m., archeolodzy odsłonili pozostałości starożytnego miasta, które nazwano Peñico. Wszystko wskazuje na to, że zostało założone między 1800 a 1500 rokiem p.n.e., a więc mniej więcej w tym samym czasie, gdy na Bliskim Wschodzie i w Azji rozkwitały pierwsze wielkie cywilizacje.\nOkoło 252 mln lat temu życie na Ziemi doznało największej jak dotąd klęski: masowego wymierania znanego jako \"Wielkie Wymieranie\", w wyniku którego zginęło około 90 proc. żywych organizmów. To, co nastąpiło później, od dawna wprawiało naukowców w osłupienie. Planeta stała się śmiertelnie gorąca i pozostała taka przez 5 mln lat. Dlaczego tak się stało? Naukowcy twierdzą, że wreszcie znaleźli odpowiedź.\nUniwersytet Przyrodniczy we Wrocławiu otwiera nowy kierunek studiów z poparciem Polskiej oraz Europejskiej Agencji Kosmicznej. \"Bez systemów satelitarnych nie działa dziś żaden kluczowy sektor gospodarki – od transportu po giełdy. Mimo to wciąż brakuje specjalistów, którzy potrafią wykorzystywać dane z kosmosu w praktyce. Ten kierunek ma to zmienić\" – podkreśla jeden z pomysłodawców kierunku.\nZiemia ma ok. 4,5 miliarda lat. 750 mln lat to zatem ułamek w kwestii wieku naszej planety. Wiele może się jednak zmienić w takim okresie. Mapa Ancient Earth pozwala cofnąć się właśnie o maksymalnie 750 mln lat, by sprawdzić, jak wyglądały wtedy kontynenty.\nOstatni raz człowiek odwiedził Księżyc w grudniu 1972 r., podczas misji NASA Apollo 17. Astronauci twierdzą, że powody, dla których ludzie nie wylądowali ponownie na srebrnym globie, są prozaiczne. — W tej chwili wciąż jesteśmy w czasach lotów kosmicznych z końmi i bryczkami — twierdzi emerytowany astronauta Jeffrey Hoffman. Jesteśmy jednak coraz bliżej powrotu. Nadzieją jest m.in. \"pokolenie miliarderów, które ma bzika na punkcie kosmosu\".\nGdy coś nam się dłuży, mamy wrażenie, że czas płynie wolniej — czy winna jest czasoprzestrzeń? W rzeczywistości czas faktycznie płynie różnym tempie. Widać to na przykładzie astronautów.\nParagony pokryte są tworzywem sztucznym, które umożliwia druk termiczny. Często zawierają bisfenole — chemikalia powiązane z toksycznością reprodukcyjną i nowotworami — tłumaczy dr Leonardo Trasande z NYU Langone.\nMiasta na całym świecie, w tym na wschodnim i południowym wybrzeżu USA, powoli się zapadają. Zjawisko to, znane jako subsydencja, może potęgować skutki powodzi i prowadzić do uszkodzeń infrastruktury. Oto 13 amerykańskich miast, które co roku są coraz niżej.\nMetformina to najczęściej przepisywany lek na cukrzycę na świecie. Zmienia on sposób wykorzystania energii przez organizm i bywa nazywany mianem \"cudownego\". Badacze zauważyli, że osoby go przyjmujące rzadziej chorują na raka jelita grubego. Wstępne badania sugerują, że metformina faktycznie może wspomagać leczenie tego nowotworu.\nDziesięć procent najzamożniejszych ludzi na świecie odpowiada za dwie trzecie globalnego ocieplenia od 1990 r. Najbogatszy jeden procent społeczeństwa dodatkowo znacząco wpływa na częstość ekstremalnych zdarzeń pogodowych — wynika z publikacji na łamach \"Nature Climate Change\".\nAby ludzkość miała szansę przetrwać w perspektywie wielu pokoleń, każda kobieta powinna rodzić przeciętnie 2,7 dziecka — przekonują badacze na łamach czasopisma \"PLOS One\". To wniosek znacznie odbiegający od dotychczas przyjętego wskaźnika 2,1 dziecka na kobietę, uznawanego za minimalny poziom zastępowalności pokoleń.\nGorham w stanie Maine na krótko stał się przystankiem w podróży do przeszłości. Ekipa budowlana odsłoniła między deskami podłogi i w szczelinach ścian Akademii z 1806 r. dziesiątki kartek zapisanych ręką nastoletnich uczniów sprzed dwóch stuleci.\nEgipska nekropolia w Sakkarze znowu trafia na pierwsze strony mediów naukowych, a tym razem chodzi nie o złoto faraonów, lecz o wodę. Zespół inżynierów i geologów, kierowany przez Xaviera Landreau z paryskiego instytutu Paleotechnic, przedstawił argumenty, że najstarsza monumentalna piramida świata — schodkowa piramida Dżesera — powstawała przy wsparciu wewnętrznego podnośnika hydraulicznego.\nZespół naukowców ogłosił przełomowe odkrycie, które może zrewolucjonizować poszukiwania życia poza Ziemią. Na egzoplanecie K2-18 b, oddalonej o 124 lata świetlne od Układu Słonecznego, wykryto obecność dwóch związków chemicznych – siarczanu dimetylu i disiarczku dimetylu – które na Ziemi są produkowane m.in. przez fitoplankton. Zdaniem badaczy, ich obecność może wskazywać na potencjalną aktywność biologiczną poza naszą planetą.\nAmerykańska firma biotechnologiczna ogłosiła w poniedziałek, że za pomocą narzędzi inżynierii genetycznej stworzyła wilki, które mają posiadać cechy wymarłego ponad 10 tys. lat temu gatunku wilka strasznego – przekazała agencja Associated Press.\nEksploatacja Księżyca w poszukiwaniu wody, helu-3 i pierwiastków ziem rzadkich może w niedalekiej przyszłości stać się branżą wartą miliardy dolarów. Astronomowie ostrzegają jednak, że może się to odbyć kosztem nauki\nPrzeprowadzone po raz pierwszy randomizowane, kontrolowane badanie kliniczne wykazało, że Ozempic nie tylko ogranicza łaknienie, ale też chęć spożywania alkoholu. Naukowcy twierdzą, że otwiera to drzwi do badań nad mikrodawkami w leczeniu uzależnienia od alkoholu. Naukowcy starają się zidentyfikować szlak mózgowy umożliwiający opracowanie nowych metod leczenia uzależnień.\nNaukowcy pobrali próbki ludzkich mózgów od zmarłych osób w celu zbadania ich pod kątem obecności mikroplastiku. Próbki mózgu miały wyższy poziom plastiku niż próbki nerek lub wątroby. Osoby zmarłe w 2024 r. miały więcej mikroplastiku w próbkach mózgu niż osoby zmarłe w 2016 r. Nie jest jasne, jaki wpływ może to mieć na zdrowie neurologiczne, ale są przesłanki, że nie pozostaje obojętne.\nMisja NASA OSIRIS-REx znalazła na powierzchni asteroidy Bennu składniki DNA i RNA. Odkrycie to sugeruje, że asteroidy mogą rozsiewać na planetach elementy potrzebne do powstania życia. Jest to również kolejny dowód na to, że życie mogłoby powstać na planecie karłowatej Ceres i księżycu Saturna Enceladusie.\nJedna z amerykańskich agencji rządowych pracuje nad modyfikacją czerwonych krwinek z myślą o zwiększeniu wydajności żołnierzy. Program ma na celu wprowadzenie do komórek składników bioaktywnych. Agencja twierdzi, że badania te mogą z czasem doprowadzić do powstania leków o dłuższym i szybszym czasie działania.\nNiektórzy naukowcy próbują stworzyć tzw. lustrzane życie. W teorii mogłoby ono pomóc nam zwalczać śmiertelne choroby. To jednak broń obosieczna. — Zasadniczo udzielamy instrukcji, jak stworzyć doskonałą broń biologiczną — powiedziała Business Insiderowi chemiczka Kate Adamala.\nPolitechnika Częstochowska od lat odgrywa istotną rolę na mapie akademickiej Polski. Obecny Rektor dr hab. inż. Marek Warzecha, prof. PCz w rozmowie z Łukaszem Zubikiem z redakcji „Rzecz o Innowacjach i Inwestycjach” dzieli się swoimi doświadczeniami, osiągnięciami i planami na przyszłość.\nSpaceX i inne firmy planują zasypać niebo dziesiątkami tysięcy satelitów internetowych. Zdaniem naukowców, którzy domagają się przeprowadzenia dodatkowych badań, wielkie skupiska satelitów mogą zaszkodzić atmosferze.", "content_hash": "26a302e5e36ae40f130ecf591fd52ed4f9245d49a364eadf3efb14b1d7ced172", "text_len": 9640}
{"schema_version": 1, "id": "6400e9cc8b8d50a3123d474aab33d8b5d4a76c73", "url": "https://businessinsider.com.pl/technologie/nowe-technologie", "title": "Nowe technologie", "category": "Technologie", "scraped_at": "2025-12-19T01:15:18.359982Z", "text": "Google, wdrażając AI Mode w wyszukiwarce, zaczął podsuwać użytkownikom generowane przez AI przepisy, sklejane z wielu źródeł. Dla twórców kulinarnych blogów to nie tylko problem jakości i zaufania, ale uderzenie w przychody z reklam, od których zależy ich utrzymanie. Część z nich nazywa to wprost określeniem \"extinction event\" — momentem, który może wyczyścić rynek z niezależnych autorów i entuzjastów gotowania.\nW pierwszej połowie grudnia Europa zobaczyła scenariusz, który jeszcze parę lat temu brzmiał jak political fiction. W nocy z 4 na 5 grudnia co najmniej pięć niezidentyfikowanych dronów pojawiło się nad Île Longue w Bretanii — bazą, w której stacjonują francuskie okręty podwodne z bronią jądrową. Francuskie służby uruchomiły środki przeciwdronowe, a sprawę bada prokuratura.\nW zarządach firm na całym świecie narasta dziś nowy lęk. Nie tyle przed tym, że roboty i AI zabiorą pracę ludziom, ile przed poczuciem, że miliardy wydane na AI za chwilę okażą się nietrafioną inwestycją. Bill Briggs, CTO w Deloitte, zwraca uwagę na symptom tego strachu. Gdy organizacje przechodzą od eksperymentów do wdrożeń AI na większą skalę, przeciętnie 93 proc. budżetu trafia w technologię, a tylko 7 proc. w ludzi, którzy mają z tych narzędzi korzystać.\nKiedy smartwatche przestały już robić efekt wow, producenci szukają kolejnego, bardziej dyskretnego interfejsu, który da się nosić cały czas. Stąd rosnąca fala smart pierścionków i sygnetów. Te mniej rzucają się w oczy niż zegarek, a czujniki (albo mikrofon) mają stabilny kontakt ze skórą i są zawsze pod ręką. Najnowszy zwrot akcji pokazuje firma Pebble, która wchodzi w ten segment urządzeniem innym niż większość rywali.\nSztuczna inteligencja wchodzi do finansów z impetem, ale nie tam, gdzie wielu spodziewałoby się jej najszybciej. Allianz, czyli potentat w światowej branży ubezpieczeń nie zamierza na razie oddawać algorytmom kluczowych decyzji — mówi w rozmowie z Business Insiderem Jan Malmendier, dyrektor operacyjny Allianz. Z kolei Amazon widzi szansę w połączeniu rozwoju AI ze stablecoinami. — Jesteśmy bardzo podekscytowani ich potencjałem — stwierdza John Kain, odpowiadający w AWS za rozwój biznesu w sektorze usług finansowych.\nGdy w 1995 r. Netscape wspólnie z Sun Microsystems oficjalnie pokazały światu JavaScript, trudno było przewidzieć, że powstaje technologia, która trzy dekady później będzie napędzać niemal cały internet. Język wymyślony po to, by dodać stronom trochę życia i interaktywności, stał się jednym z fundamentów webowych standardów oraz paliwem dla niezliczonych projektów serwerowych i desktopowych. Co więcej, według szacunków branżowych korzysta z niego ok. 98,9 proc. stron internetowych. To skala, która w świecie technologii zdarza się rzadko.\nDyrektor generalny YouTube'a Neal Mohan dołączył do grona liderów branży technologicznej, którzy otwarcie mówią o ograniczaniu dzieciom dostępu do mediów społecznościowych. W rozmowie z magazynem \"Time\", który wyróżnił go tytułem CEO roku 2025, przyznał, że w jego domu korzystanie z YouTube'a i innych platform jest kontrolowane i ograniczane.\nNa początku grudnia 2025 r. w OpenAI rozesłano wewnętrzny sygnał alarmowy \"code red\". Priorytetem stała się szybka poprawa ChatGPT i tempa rozwoju, bo konkurencja — szczególnie Google — zbliżyła się do poziomu, na którym jeszcze niedawno OpenAI czuło się bezpiecznie. Oznaczało to przesunięcie zasobów i wstrzymanie lub spowolnienie pobocznych inicjatyw, by dowieźć kolejne ulepszenia produktu, zanim rynek uzna, że liderem stał się ktoś inny.\nW Stanach Zjednoczonych tworzenie dzieci z edytowanych genetycznie embrionów jest praktycznie zablokowane przepisami i regulacyjnymi barierami, a w Europie wiele państw opiera się na zasadzie, że nie wolno wprowadzać zmian dziedzicznych w genomie człowieka. Mimo to w Dolinie Krzemowej rośnie grupa inwestorów i start-upów, która uważa, że przełom jest kwestią czasu. Próbują doprowadzić do narodzin pierwszego \"bezpiecznie\" edytowanego dziecka, nawet jeśli miałoby to wymagać pracy poza granicami USA. Wyjaśniamy, jak to wygląda w praktyce.\nJedynie co trzecia polska firma wprowadziła formalne zasady dotyczące korzystania z narzędzi AI. W sektorze publicznym sytuacja jest jeszcze bardziej alarmująca. A ryzyko jest wysokie.\nCzy można jeszcze mieć pewność, że to, co mówimy i piszemy, jest całkowicie \"nasze\", a nie podszyte stylem wygenerowanym przez sztuczną inteligencję? Coraz więcej sygnałów wskazuje, że w codziennym języku zaczyna funkcjonować nowy, chatbotowy dialekt.\nGoogle uruchamia zarządzane serwery MCP, które mają sprawić, że agenci AI będą podłączali się do usług takich jak Maps, BigQuery czy Cloud tak łatwo, jak wpinanie ładowarki do gniazdka. Bez tygodni integracji, bez własnej \"hydrauliki\" i z pełnym bezpieczeństwem po stronie Google. To ma odmienić sposób, w jaki firmy wdrażają agentów AI.\nMercedes-Benz wchodzi w segment robotaksówek, nawiązując strategiczne partnerstwo z chińskim developerem oprogramowania Momenta Global. Wspólnie dostarczą flotę autonomicznych limuzyn.\nApple przeżywa największe przetasowania kadrowe od dekad. W krótkim czasie firma straciła kluczowych ludzi od sztucznej inteligencji, wzornictwa, prawa, polityki publicznej i operacji. Na horyzoncie rysuje się teraz ryzyko odejścia szefa działu układów scalonych. U giganta zrobiło się nieciekawie tuż przed świętami.\nPrezydent Władimir Putin od lat powtarza, że Rosja musi stać się jednym z liderów sztucznej inteligencji. Rzeczywistość jest jednak inna. Wojna w Ukrainie, sankcje i masowy odpływ specjalistów sprawiły, że kraj został zepchnięty na margines globalnego wyścigu technologicznego. Problem się pogłębia.\nPolska w ostatnich latach przyspieszyła cyfryzację – rozwija e-usługi publiczne, inwestuje w infrastrukturę i coraz śmielej sięga po nowoczesne technologie. Jednak wraz z postępującą digitalizacją widać, że aż 43% firm zwraca uwagę na lokalizację przetwarzania danych, podczas gdy jedynie 6% dostrzega realne wsparcie państwa dla krajowych dostawców IT. Takie wnioski płyną z raportu Polcom „Barometr cyfrowej transformacji polskiego biznesu 2025-2026”. W efekcie rośnie pytanie o to, kto faktycznie kontroluje dane Polek i Polaków oraz kluczowe zasoby państwa. I czy w tej kwestii nie zbliżamy się do niebezpiecznej zależności.\nGdy na rynku wracają obawy o bańkę AI, Amazon obiecuje przełom. Firma Jeffa Bezosa chce uciec do przodu i zapowiada nową klasę agentów AI. Takich, którzy mają pamięć i są w stanie sami wyciągać wnioski. Podczas konferencji w Las Vegas sprawdziłem, na czym mają polegać zmiany zapowiadane przez amerykańskiego giganta.\nPolska już wkrótce ma stać się państwem w pełni cyfrowej administracji. NASK wraz z Ministerstwem Cyfryzacji realizuje właśnie projekt EZD, odpowiadający za bezpieczne przeniesienie dokumentacji papierowej do świata cyfrowego. Z rozwiązania korzysta już ok. 1/3 instytucji w całym kraju. Jak przekonać kolejne? Magdalena Sawicka, dyrektorka Pionu Wdrożeń i Utrzymania EZD w NASK mówi w \"Biznes Teraz\" o kulisach transformacji cyfrowej w polskich urzędach. Zwraca uwagę na przykłady udanych wdrożeń i opowiada o korzyściach ze skoku technologicznego dla obywateli i państwa.\nObecnie zaledwie jedna trzecia jednostek administracji publicznej korzysta systemów do elektronicznego zarządzania dokumentacją. Sytuacja ta jednak ulega dynamicznej zmianie. Dzięki systemowi EZD RP, opracowanemu przez NASK we współpracy z Ministerstwem Cyfryzacji, sprawy urzędowe można załatwiać teraz szybciej, prościej i – co najważniejsze – w pełni bezpiecznie.\nElon Musk uważa, że odpowiedzią na niesamowicie wysoki dług publiczny Stanów Zjednoczonych jest przyspieszona rewolucja w sztucznej inteligencji i robotyce. W rozmowie z inwestorem Nikhilem Kamathem przypomniał, że dług USA sięga już około 38 bln dol., a same odsetki od niego przekraczają budżet Pentagonu — i będą dalej rosnąć, jeśli nic się nie zmieni.\nEksperci z AMD i Dell tłumaczą, jak osoby odpowiedzialne za rozwój IT i biznesu mogą dziś projektować infrastruktury technologiczne z naciskiem na bezpieczeństwo, zgodność z przepisami i możliwie niskie koszty. W wywiadzie dla Business Insider Polska wskazują, co naprawdę obniża rachunki. I co zapewnia znaczące poprawy efektywności.\nRok 2025 to prawdziwy przeskok w technologicznym świecie. Zobacz, które z tych nowości zmienią codzienność pracowników, firm i użytkowników, a które są dopiero zapowiedzią rewolucji, jaka nadejść ma w najbliższej przyszłości.\nKanadyjczycy zyskali dostęp do nowego narzędzia, które ma zwiększyć przejrzystość działań administracji publicznej. Publiczny rejestr sztucznej inteligencji (AI) pozwala sprawdzić, które ministerstwa i agencje rządowe korzystają z AI, a także w jaki sposób jest ona wykorzystywana. To pierwsza tego typu inicjatywa w Kanadzie.\n\"Komunikacja nawiązana, wszystkie systemy sprawne!\" — zaraportował w sobotę Rafał Modrzewski, prezes i współzałożyciel firmy ICEYE. Chodzi o pierwszego polskiego satelitę wojskowego na orbicie. W tym szczególnym wydarzeniu swój udział miała tego firma Elona Muska.\nBezpieczeństwo stało się jednym z najmocniej wybrzmiewających tematów Forum Samorządowego w Zakopanem. Dyskusje o obronie cywilnej, odporności infrastruktury i przygotowaniu lokalnych społeczności budowały ton całego wydarzenia. Samorządowcy mówili o sobie jako o \"pierwszej linii obrony państwa\", a na sali nie było wątpliwości, że temat, który jeszcze niedawno funkcjonował jako uzupełnienie strategii rozwoju, dziś staje się priorytetem. W rozmowach dominowało poczucie, że czas analiz minął. Teraz liczą się konkretne decyzje, jednolite standardy i stabilne finansowanie.\nSztuczna Inteligencja na dobre wkroczyła do naszego życia, ale nie zastąpi trwałych relacji międzyludzkich. Jej umiejętne wykorzystywanie, przy zachowaniu odpowiedniej równowagi to duże wyzwanie dla współczesnych liderów w ich zmieniających się organizacjach. Prof. Małgorzata Dobrowolska, dyrektor Szkoły Biznesu Politechniki Śląskiej i ekspertka ds. kompetencji przyszłości w programie Biznes Teraz opowiada, jak łączyć innowacyjność z rozwijaniem umiejętności niezbędnych w zarządzaniu nowoczesnym zespołem. Wskazuje też, w jaki sposób AI faktycznie może pomóc firmom i instytucjom, a w czym z pewnością nie zastąpi człowieka.\nModele sztucznej inteligencji osiągnęły poziom zaawansowania i dostępności cenowej, który umożliwia im wykonywanie pracy odpowiadającej niemal 12 proc. amerykańskiej siły roboczej. Takie wnioski płyną z raportu przygotowanego przez Massachusetts Institute of Technology (MIT), który w czwartek został omówiony przez magazyn \"Fortune\".\nNapędzana tradycją branża, w której kiedyś dominowała intuicja, wchodzi dziś w erę precyzji. Czujniki w glebie, autonomiczne maszyny, systemy monitorowania jakości żywności i narzędzia AI stają się nowym językiem rolnictwa. „Futurystyczny eksperyment” zaczyna być standardem, a cały sektor przechodzi przyspieszoną cyfrową ewolucję. I właśnie teraz rusza inicjatywa, która może stać się przełomem dla polskich startupów gotowych wejść do świata AgriTech — Huawei Startup Challenge V #TechForAgrinnovation.\nZarabianie na sztucznej inteligencji przestało być pieśnią przyszłości. Dziś szeroko rozumiany rynek AI wiąże się z wielowarstwowym łańcuchem przychodów. Od krzemu i serwerów, przez chmurę i aplikacje, aż po centra danych i energetykę — możliwości cały czas się mnożą. Równolegle rosną indywidualne zarobki osób, które potrafią używać narzędzi AI do pracy. Przedstawiamy, kto już teraz zarabia na sztucznej inteligencji — i jak to robi.", "content_hash": "bcfe95d5baa6f830915158b05c7c749be698835a0b21f549a378c13aba4eae43", "text_len": 11535}
{"schema_version": 1, "id": "2809c503e236875b834aecfe23bbf2c2d0d0b4ba", "url": "https://businessinsider.com.pl/technologie/nowe-technologie/ksef-w-firmach-i-wybor-narzedzia-dlaczego-warto-postawic-na-automatyzacje/4x96v2d", "title": "Prosty KSeF w praktyce. Firmy wybierają intuicyjne narzędzia bez dodatkowych kosztów", "category": "Technologie", "scraped_at": "2025-12-19T01:15:29.485834Z", "text": "Prosty KSeF w praktyce. Firmy wybierają intuicyjne narzędzia bez dodatkowych kosztów\nW pewnym biurze dzień zaczyna się jak zwykle. Tyle że tym razem w powietrzu czuć niepokój. Niebawem w końcu ruszy KSeF, a system, z którego korzysta firma, wciąż nie jest gotowy. Zespół przegląda instrukcje, wprowadza testowe dane, ktoś w panice szuka odpowiedzi w internecie. Każdy nowy komunikat brzmi jak kolejne ostrzeżenie. A przecież tak być nie musi.\nKilka ulic dalej rzeczywistość wygląda inaczej. Tamtejsze biuro wdrożyło rozwiązanie zintegrowane z KSeF kilka tygodni wcześniej. Faktury trafiają do systemu automatycznie, a księgowi, zamiast walczyć z formatami i błędami mogą wreszcie zająć się doradztwem. To efekt pracy z narzędziem, które nie tylko spełnia wymogi prawa, ale też zostało zaprojektowane z myślą o codziennym komforcie użytkowników. Tym narzędziem jest SaldeoSMART — przykład rozwiązania, które staje się nowym standardem w branży.\nNowe przepisy wymuszają zmiany, ale to firmy decydują, czy przejdą przez nie w stresie, czy z poczuciem kontroli. KSeF można traktować jak kłopotliwy obowiązek, ale można też potraktować go jako impuls do uporządkowania procesów i unowocześnienia pracy. Bo ostatecznie to nie sama ustawa, lecz wybór narzędzi zdecyduje, czy zyskamy spokój... czy kolejny powód do nerwów.\nDla wielu księgowych nowy system budzi obawy, ale też nadzieję. Bo KSeF może stać się początkiem prawdziwej zmiany w sposobie pracy. Zanim jednak stanie się to faktem, warto uporządkować podstawowe informacje. Krajowy System e-Faktur, czyli rządowa platforma do wystawiania i przechowywania e-faktur, staje się punktem zwrotnym dla rynku. Od lutego 2026 roku obejmie największe firmy z obrotem powyżej 200 mln zł, a od kwietnia — zdecydowaną większość pozostałych podatników. Najmniejsze podmioty zyskają jeszcze kilka miesięcy, ale od stycznia 2027 r. obowiązek dotknie już wszystkich. Dla firm oznacza to konieczność dostosowania się w krótkim czasie.\nZ jednej strony KSeF jawi się jako spore wyzwanie. Z tyłu głowy mamy bowiem nowe procedury, ryzyko błędów czy dodatkowe koszty wdrożeń. Z drugiej jednak strony to szansa, by raz na zawsze skończyć z ręcznym wprowadzaniem danych, chaotycznym obiegiem dokumentów i kosztownymi integracjami. Jak przyznają księgowi, którzy korzystają już z nowoczesnych rozwiązań, największa różnica polega na tym, że wiele czynności odbywa się teraz automatycznie — bez konieczności ciągłego przepisywania danych i żmudnej kontroli dokumentów. Do obowiązkowego wejścia w życie KSeF jeszcze trochę czasu, ale już dziś widać, że przewagę zyskają ci, którzy wybiorą prostotę. Narzędzia, których wdrożenie jest bardzo szybkie, działają intuicyjnie, a ich model zakupu umożliwia łatwe dopasowanie do aktualnych potrzeb prowadzonego biznesu, stają się nowym standardem w księgowości.\nNowe oczekiwania wobec technologii\nNa obowiązkowy KSeF nie powinniśmy patrzeć jak na zmianę, która narzuca nam \"złe prawo\". Mechanizm sam w sobie jest neutralny. To narzędzia, z których finalnie korzystamy, decydują o tym, czy codzienna praca będzie prostsza, czy trudniejsza.\nTradycyjne programy księgowe przez lata przyzwyczaiły rynek do skomplikowanych modułów, czasochłonnych migracji i kosztownych wdrożeń. W takim modelu każda zmiana systemowa była źródłem frustracji. KSeF obnażył słabości tego podejścia. Wymaga standaryzacji, szybkości działania i maksymalnej redukcji błędów. Dlatego w rozmowach z księgowymi i przedsiębiorcami coraz częściej pojawia się jedno oczekiwanie: prostota.\nFirmy chcą mieć pewność, że wdrożenie będzie błyskawiczne, obsługa nie będzie wymagała tygodni szkoleń, a koszty nie zaskoczą ich w postaci ekstra płatnych modułów czy usług konsultantów. Na pierwszy plan wychodzą więc rozwiązania, które łączą prostotę z pełną funkcjonalnością — jak SaldeoSMART.\nAutomatyzacja zamiast manualnej pracy\nKSeF można porównać do kanału, przez który przepływają dane. Ich prawdziwe znaczenie pojawia się dopiero wtedy, gdy system potrafi je zintegrować z procesami wewnątrz firmy i przekształcić w użyteczne informacje. Tu zaczyna się rola automatyzacji — od rozpoznawania i klasyfikowania faktur w formacie XML po inteligentne rozliczanie płatności i generowanie raportów.\nDla księgowych to jakościowa zmiana. Zamiast ręcznego wprowadzania danych do arkuszy mogą skoncentrować się na analizie i doradzaniu klientom. Automatyzacja nie zabiera im pracy, lecz zmienia jej charakter — przenosi akcent z wykonywania rutynowych czynności na wspieranie decyzji biznesowych.\nSystem SaldeoSMART doskonale wpisuje się w tę transformację. W centrum uwagi nie stoi technologia, ale księgowy, który dzięki niej zyskuje więcej czasu i spokoju. Narzędzie upraszcza procesy, zamiast je komplikować, pokazując, że automatyzacja może być sprzymierzeńcem, a nie zagrożeniem.\nSaldeoSMART — prostota i pełny pakiet\nSystem działa w modelu pozbawionym ukrytych kosztów. Wysyłanie i pobieranie faktur z KSeF jest całkowicie bezpłatne, a rozpoczęcie pracy z KSeF zajmuje jeden dzień. Wystarczy wprowadzić aktualną metodę uwierzytelniającą — token czy po 1 lutego 2026 roku, certyfikat — i firma może pracować jak dotąd, z tą różnicą, że źródłem danych staje się KSeF, a nie ręczne przepisywanie z dokumentów papierowych. Największa wartość kryje się jednak w tym, co dzieje się później. Faktury mogą automatycznie trafiać do elektronicznego obiegu, być rozliczane z transakcjami bankowymi czy powiązane z budżetem kosztowym firmy. System pozwala w prosty sposób akceptować lub odrzucać dokumenty wewnątrz organizacji. Wszystko to w ramach wybranego pakietu, bez konieczności kupowania dodatkowych modułów czy rozszerzeń.\nWarto też podkreślić swobodę integracji. SaldeoSMART współpracuje z ponad 40 systemami finansowo-księgowymi, dzięki czemu biura rachunkowe mogą pracować w jednakowy sposób, niezależnie od tego, z jakiego programu korzystają ich klienci.\nEdukacja buduje pewność\nSaldeoSMART to także społeczność ekspertów. Marka od lat wspiera księgowych, organizując webinaria, tworząc e-booki i materiały wideo, które w przystępny sposób tłumaczą, jak krok po kroku przejść przez cyfrową zmianę.\nW kampanii \"Potwornie prosty KSeF\" ten kierunek został dodatkowo wzmocniony. Metafora cyfrowego \"potwora\" symbolizującego obawy przed biurokracją trafia do wyobraźni, ale za obrazem stoi konkret. To wiedza przekazywana w przystępnej formie i realne wsparcie w przygotowaniu do zmian. Dzięki temu księgowi nie czują, że zostają sami wobec nowych regulacji. Mogą krok po kroku przejść przez proces, mając poczucie kontroli i bezpieczeństwa.\nZamiast obawiać się samego KSeF, warto spojrzeć na kierunek, w którym zmierza cała księgowość. Księgowi, którzy dziś nauczą się wykorzystywać technologię na własnych warunkach, jutro będą wyznaczać standardy pracy w branży. A gdy przepisy wymuszają zmiany, to właśnie prostota i skuteczność stają się najcenniejszym zasobem.", "content_hash": "c1582710159e398e66d32de2188f823324a7efa5c212483780dccec64c7876c0", "text_len": 6890}
{"schema_version": 1, "id": "0b25878b119af686c7151727dbaf4745a82dbae0", "url": "https://businessinsider.com.pl/technologie/nowe-technologie/sektor-edukacyjny-walczy-z-ai-coursera-przejmie-innego-duzego-gracza/wndmx2j", "title": "Sektor edukacyjny walczy z AI. Gigant przejmie innego dużego gracza", "category": "Technologie", "scraped_at": "2025-12-19T01:15:31.940510Z", "text": "Sektor edukacyjny walczy z AI. Gigant przejmie innego dużego gracza\nPrzed pojawieniem się narzędzi AI rynek kursów online radził sobie dobrze i coraz lepiej. Obecnie jednak wiele osób woli w inny sposób zdobywać czy przetwarzać wiedzę. To jeden z powodów, przez które Coursera dogadała się na przejęcie Udemy w transakcji akcyjnej. Oficjalnie chodzi o \"synergie\" i szybsze wdrażanie produktów, ale stawką jest coś więcej.\nKto zostanie domyślną platformą do przekwalifikowania się w czasach, gdy wymagania w pracy zmieniają się szybciej niż programy szkoleń?\nCoursera i Udemy ogłosiły umowę połączenia, wycenianą na około 2,5 mld dol. Coursera ma przejąć Udemy w formule all-stock, a domknięcie transakcji zaplanowano na drugą połowę 2026 r., o ile zgodzą się regulatorzy i akcjonariusze.\nDalsza część pod materiałem wideo:\nWedług informacji podawanych przy ogłoszeniu, akcjonariusze Udemy mają otrzymać 0,8 akcji Coursery za każdą akcję Udemy, co wycenia samo Udemy na ok. 930 mln dol. i oznacza premię względem kursu sprzed ogłoszenia.\nTo porozumienie przychodzi w niewygodnym momencie dla całego segmentu edtech. Mimo wzrostów przychodów rynek patrzył na obie spółki z rosnącą nieufnością, a notowania nie dawały inwestorom poczucia, że duży zasięg i biblioteka kursów wystarczą, by wygrywać kolejne lata.\nSprawdź też: Giganci technologiczni oferują darmowe kursy z AI. Wiedza i umiejętności dla chętnych, nie dla wybranych\nPlatformy e-learningowe mówią, że AI to nie problem\nW komunikatach firmy podkreślają, że razem mają szansę zbudować mocniejszą ofertę dla uczących się, klientów korporacyjnych i instruktorów, a jednocześnie pokazać akcjonariuszom bardziej wiarygodną ścieżkę wzrostu.\nWażnym słowem w tej historii jest AI. Coursera już wcześniej ogłosiła integrację z ekosystemem aplikacji w ChatGPT oraz partnerstwo contentowe z Anthropic, sygnalizując, że chce wejść z nauką tam, gdzie użytkownik i tak spędza coraz więcej czasu.\nZ kolei Udemy dosłownie kilka dni przed informacją o fuzji udostępniło zapowiedź \"AI-powered microlearningu\", czyli krótszych, bardziej spersonalizowanych lekcji dopasowanych do napiętych grafików i uczenia się w małych dawkach.\nZestawienie tych dwóch ruchów wygląda jak odpowiedź na ten sam problem. Samo wideo + quiz przestaje być przewagą, jeśli generatywna AI potrafi tłumaczyć, streszczać, tworzyć ćwiczenia i personalizować naukę w czasie rzeczywistym.\nCo to znaczy dla sektora edukacji? Najbardziej prawdopodobny scenariusz to przyspieszenie tzw. platformizacji uczenia się, szczególnie w segmencie B2B. Firmy coraz częściej chcą jednego dostawcy, który da treści, narzędzia do diagnostyki kompetencji, ścieżki rozwoju, raportowanie i elementy potwierdzania umiejętności. Coursera historycznie mocno grała współpracą z uczelniami i rozpoznawalnymi certyfikatami, a Udemy ma ogromną bazę praktycznych kursów tworzonych przez niezależnych instruktorów. Razem mogą próbować zbudować ofertę, która łączy akademicką wiarygodność z praktyką tu i teraz — i sprzedać to jako odpowiedź na rynek pracy, gdzie umiejętności AI stają się wymaganiem, a nie dodatkiem.\nCzy pojawienie się AI i narzędzi takich jak ChatGPT mogło być przyczynkiem do konsolidacji? Bardzo możliwe. AI podnosi koszty gry i zmienia oczekiwania użytkowników. Jeśli użytkownik dostaje w narzędziu konwersacyjnym natychmiastowe wyjaśnienia, plan nauki, przykłady i feedback, to platforma kursowa musi dołożyć warstwę wartości: lepszą personalizację, praktyczne projekty, narzędzia dla instruktorów, ocenę umiejętności, rekomendacje, a w B2B także wdrożenia, integracje i compliance.\nTo są inwestycje kapitałochłonne, które łatwiej udźwignąć w większej skali, z większą bazą użytkowników i bardziej przewidywalnymi przychodami z segmentu enterprise.", "content_hash": "476af01263fa85e7c3e8556911d3b3d192113796d4bb0357378bb290b9ffbd46", "text_len": 3754}
{"schema_version": 1, "id": "86a191d135d1649c6768d3b58506450a4b5b1392", "url": "https://businessinsider.com.pl/technologie/nowe-technologie/sprzedaz-spada-zainteresowanie-tez-konsumenci-nie-bez-powodu-wydaja-mniej-na-konsole/qk33v2v", "title": "Konsumenci wydają mniej na konsole do gier i mają ważny powód", "category": "Technologie", "scraped_at": "2025-12-19T01:15:34.436454Z", "text": "Konsumenci wydają mniej na konsole do gier i mają ważny powód\nListopad zwykle bywa dla producentów konsol do gier okresem żniw. W tym roku coś się jednak zacięło. Sprzedaż sprzętu spadła mocniej niż oczekiwano, a dane pokazują wynik najgorszy od dwóch dekad. Stało się to w momencie, gdy przeciętna cena nowej konsoli osiągnęła historyczny rekord.\nZ najnowszych danych firmy badawczej Circana wynika, że listopadowe wydatki na sprzęt do gier wideo (konsole i hardware) spadły do 695 mln dol., czyli o 27 proc. rok do roku. To najniższy wynik dla listopada od 2005 r.\nJeszcze mocniej wybrzmiewa inna statystyka: sprzedaż liczona w sztukach zsunęła się do 1,6 mln urządzeń, najniżej dla listopada od 1995 r. Jak na miesiąc, który ma otwierać sezon świątecznych zakupów, brzmi to jak wyraźny sygnał ostrzegawczy.\nDalsza część pod materiałem wideo:\nCeny urządzeń rosną, a powinny maleć\nŚrednia cena płacona za nowe urządzenie do gier wzrosła do najwyższego poziomu w historii pomiarów: 439 dol. To o 11 proc. więcej niż rok wcześniej.\nRynek więc nie tyle zniknął, ile wygląda na to, że stał się trudniej dostępny cenowo — szczególnie dla klientów wrażliwych na koszt zakupu. Sprzęt do grania jest w dużej mierze dobrem uznaniowym, a gdy budżet domowy się kurczy, to właśnie takie kategorie potrafią ucierpieć jako pierwsze.\nW rankingu najlepiej sprzedających się konsol w USA prowadziło PlayStation 5, zarówno pod względem liczby sprzedanych sztuk, jak i wartości sprzedaży. Na drugim miejscu znalazła się świeżo wydana Nintendo Switch 2.\nCiekawostką jest obecność Nex Playground, które zajęło trzecie miejsce w ujęciu wolumenowym, podczas gdy w kategorii przychodów \"brąz\" przypadł Xbox Series, m.in. dzięki wcześniejszym podwyżkom cen.\nW kontekście Switcha 2 pojawia się też istotna obserwacja przywoływana przez analityka Mata Piscatella, czyli udana premiera nowego urządzenia bez typowych ograniczeń podażowych przed pierwszym sezonem świątecznym. To zdarza się wyjątkowo rzadko. Innymi słowy, tym razem problemem nie musiała być dostępność na półkach.\nNa rynku gier sytuacja wygląda inaczej, ale też nie jest jednoznacznie dobra. Wydatki na treści (software) w listopadzie wzrosły o 1 proc. do 4,8 mld dol., jednak wzrost napędziły głównie subskrypcje i segment mobilny. Tradycyjna sprzedaż fizycznych wydań gier spadła o 14 proc. rok do roku i — co szczególnie wymowne — osiągnęła najniższy poziom od początku prowadzenia takich statystyk w 1995 r. To kolejny sygnał, że konsumenci przenoszą się w stronę modeli \"dostępu\" zamiast \"posiadania\", czyli abonamentów, usług i zakupów w ekosystemach cyfrowych.\nSprawdź też: Cła to nie problem. Nintendo sprytnie podeszło do premiery konsoli Switch 2\nCall of Duty: Black Ops 7 wypracowało świetną sprzedaż\nW listopadzie najlepiej sprzedającą się grą było \"Call of Duty: Black Ops 7\", choć nie jest ona aż tak popularna jak ubiegłoroczna odsłona serii. Z perspektywy branży to ważny detal. Nawet największe marki mogą wygrywać dany miesiąc, ale niekoniecznie z taką siłą, do jakiej rynek przywykł w latach lepszej koniunktury.\nCałość układa się w obraz rynku, w którym wejście w nową generację grania kosztuje więcej niż kiedykolwiek, a konsumenci wydają ostrożniej i coraz częściej wybierają subskrypcje lub gry mobilne zamiast dużych zakupów sprzętowych i pudełek. Jeśli listopad miał być rozgrzewką przed grudniowym szczytem, to branża właśnie dostała sygnał, że tegoroczne święta mogą nie uratować wyników tak łatwo, jak wcześniej.\nDo tego w poprzednich latach było tak, że konsole miały najwyższe ceny w momencie premiery, by potem stopniowo tanieć. Obecnie nierzadko jest tak, że sprzęt po czasie drożeje, mimo że jego komponenty się starzeją. Kiedy więc mamy do czynienia ze wzrostem cen starzejącego się sprzętu, gdy klasa średnia ma mniej pieniędzy do dyspozycji, spadek sprzedaży nie wydaje się czymś zaskakującym.", "content_hash": "2d0555e2358c752d7c694ed9a988c1ccf8e634fff3c8bf83aeec1397d17b8945", "text_len": 3869}
{"schema_version": 1, "id": "dbe0e2b32d86eea06759c3069a77706e5fdb216e", "url": "https://businessinsider.com.pl/technologie/sektor-finansowy-przeciera-szlaki-wdrazajac-rozwiazania-ai-debata-praktykow/qb0bzgy", "title": "Sektor finansowy przeciera szlaki wdrażając rozwiązania AI – debata praktyków!", "category": "Technologie", "scraped_at": "2025-12-19T01:15:25.437815Z", "text": "Sektor finansowy przeciera szlaki wdrażając rozwiązania AI – debata praktyków!\nOd czego zależy sukces w testowaniu i wdrażaniu rozwiązań AI w sektorze finansowym? Poznaj perspektywę przedstawicieli firm aktywnie działających w tym obszarze:\n- Bartosz Sokoliński, dyrektor ds. rozwiązań AI w Departamencie Informatyki i Telekomunikacji w Banku Ochrony Środowiska S.A. – reprezentuje głos sektora finansowego i banku, który w ostatnich latach intensywnie testuje rozwiązania AI w różnych obszarach.\n- Michał Kordyzon, Senior Data Scientist w dziale Data & AI w IBM Polska – przedstawiciel producenta, który jest odpowiedzialny za rozwiązania AI dla sektora finansowego.\n- Michał Kowalski, CEO w K3System Sp. z o.o. – integrator i partner klienta wspierający adaptację rozwiązań AI do potrzeb firm na rynku polskim.\nCzy sektor finansowy jest gotowy na wdrażanie rozwiązań AI?\nB. Sokoliński, BOŚ S.A. - AI znajduje się w ścisłej trójce bankowych priorytetów – tuż obok cyberbezpieczeństwa i regulacji. Mentalnie i strategicznie sektor jest gotowy. Technologicznie? Jest wiele do zrobienia.\nWiększość banków to hybryda: mają świetne, nowoczesne platformy danych obok systemów, które pamiętają początki bankowości elektronicznej. Dlatego gotowość to nie stan, ale proces, który toczy się równolegle na kilku ścieżkach: porządkowania danych, modernizacji infrastruktury i – co kluczowe – budowania kompetencji ludzi. Rozwój, rozwój i jeszcze raz rozwój.\nMamy jednak w finansach pewną przewagę: od zawsze żyjemy w reżimie ścisłych regulacji. Jesteśmy przyzwyczajeni do audytów i ścisłych procedur. Dzięki temu, gdy wchodzi AI Act, po prostu dostosowujemy procesy. Nie robimy innowacji „na pół gwizdka”, Jeśli się angażujemy, to całym sobą, całą organizacją. Kluczem jest teraz uczciwa ocena: gdzie jesteśmy na mapie technologii, a gdzie chcemy być za dwa lata. A świat ciągle się zmienia!\nM. Kordyzon, IBM - Uważam, że sektor finansowy jest w dużej mierze gotowy na znacznie odważniejsze rozwiązania, niż te wdrażane obecnie. Dla banków i ubezpieczycieli informacja przechowywana na własnych serwerach od dawna jest najważniejszym aktywem. Każda z tych instytucji przeszła długą drogę — dekady informatyzacji niemal wszystkich linii biznesowych — dlatego wsparcie w postaci sztucznej inteligencji jest tu naturalnym i logicznym kolejnym krokiem. Branża finansowa posiada dane i nabywa środowiska do eksperymentowania z niezbędną mocą obliczeniową. Organizacyjnie jest to na pewno pewien dodatkowy narzut, który najczęściej naturalnie trafia do działów IT.\nM. Kowalski, K3System – Ze względu na specyfikę działalności, banki są naturalnie gotowe do testowania rozwiązań AI. To obszar gospodarki w którym, efekty będą najbardziej widoczne, zarówno w korzyściach dla instytucji jak i dla ich klientów. Banki posiadają odpowiednie zasoby, świadomość i są liderami we wdrażaniu nowoczesnych technologii, ale również w spełnianiu norm prawnych.\nW jakieś perspektywie czasowej inwestycje w rozwiązania AI powinny być opłacalne? Po jakim czasie oczekuje się zwrotu z inwestycji?\nB. Sokoliński, BOŚ S.A. - Do AI warto podejść jak do portfela inwestycyjnego, a nie jak do zakupu jednego urządzenia. Na pewno mamy kategorię szybkich wygranych – to np. asystenci wspierający pracowników w pracy z dokumentami czy wsparcie Call Center. Tutaj zwrot z inwestycji, w postaci zaoszczędzonego czasu czy mniejszej liczby błędów, widzimy często już po 6–12 miesiącach. Warunek? Musimy to mierzyć od pierwszego dnia.\nDruga kategoria to „waga ciężka”: modele ryzyka, przeciwdziałanie praniu pieniędzy (AML), wykrywanie oszustw. Są znacznie bardziej skomplikowane i wymagają więcej pracy.\nMoja rada? Patrzmy realnie. Budujmy zrównoważony portfel: projekty, które zarabiają „na już”, finansują te, które budują naszą strategiczną przewagę na lata.\nJak integrator jest w stanie wspierać proces testów i adaptacji rozwiązań AI u klienta?\nM. Kowalski, K3System - Rola integratora zaczyna się od przedstawienia wachlarza rozwiązań i wskazania tych, które będą najbardziej przydatne. Wykorzystując doświadczenie z innych zrealizowanych projektów edukujemy klienta i wspieramy go w całym procesie. Jesteśmy swego rodzaju „przewodnikiem”, którym kieruje etyka biznesowa, czyli korzyść dla biznesu klienta, a nie tylko sprzedaż. W projektach AI ważna jest wstrzemięźliwość we wdrażaniu. Organizacja musi rosnąć razem ze wdrażanym AI. Czasem małymi krokami, czasem tylko dla wybranych procesów, aby uzyskać na koniec odpowiednie rozwiązania problemów, które nas nurtują.\nOdpowiadamy, za adaptację rozwiązań dopasowanych do klienta. Stawiamy POC-e odzwierciedlające środowisko klienta, by ukazać realne do uzyskania korzyści. Faktyczne modele i faktyczne funkcjonalności na realnych procesach biznesowych na koniec pozwalają podjąć świadomą decyzję o inwestycji.\nW jakich aspektach rozwiązanie IBM wydaje się być najlepiej dopasowane do potrzeb instytucji finansowych?\nM. Kordyzon, IBM - Mamy wiele sygnałów od klientów, że platforma IBM watsonx jest dopasowana do rzeczywistości pracy bankowów i ubezpieczycieli. Dobrym przykładem jest tu nasze rozwiązanie watsonx.governance. Wielu vendorów rozumie governance modeli AI głównie przez pryzmat ich monitoringu. U nas natomiast na pierwszy plan wychodzi zarządzanie ryzykiem, gdzie zespół projektowy zaczyna od przypadku biznesowego i robi ewaluację ryzyk związanych z użyciem AI, dopiero potem jest to mapowane w naszym rozwiązaniu na monitorowanie konkretnych metryk z działania modeli.\nJakie są wnioski z dotychczas przeprowadzonych POC-ów?\nM. Kordyzon, IBM - Największą wartością są wdrożenia skupione na procesie, nie na samym modelu. Nawet niewielkie wdrożenia pokazują 20–40% oszczędności czasu operacyjnego. Kluczem jest ścisłe zaangażowanie biznesu – tam, gdzie jest, POC wchodzi w produkcję; tam, gdzie tego zaangażowania nie ma – zostaje prototypem.\nB. Sokoliński, BOŚ S.A. - Najważniejsza lekcja? Nie zaczynaj od: „Mamy fajną technologię, znajdźmy do niej problem”. Udane Proof of Concept (POC) zawsze zaczyna się od potrzeby biznesowej – czegoś, co kosztuje nas za dużo czasu, pieniędzy lub ryzyka. I musi być robione na danych zbliżonych do produkcyjnych. Testy na syntetycznych, idealnych danych to tylko demo, które w zderzeniu z rzeczywistością banku po prostu nie zadziała.\nDruga sprawa to myślenie systemowe. Każdy POC powinien zostawiać po sobie „klocki” – gotowe wzorce integracji, zgody RODO, fragmenty kodu. Po trzech takich projektach mamy już bibliotekę, dzięki której czwarty projekt robimy dwa razy szybciej.\nI na koniec przestroga: najgorszy scenariusz to „udany POC, który trafia do szuflady”. Jeśli przed startem nie mamy planu na wdrożenie, budżetu i sponsora w biznesie – szkoda czasu zespołu. POC to pierwszy krok maratonu, a nie samodzielny sprint dla oklasków.\nM. Kowalski, K3System – W roli integratora kluczowe jest zaangażowanie wielu osób – tych, którzy są decyzyjni, ale również końcowych użytkowników, którzy będą pracować z danym rozwiązaniem i odczuwać bezpośrednie korzyści. POC jest po to, aby to osiągnąć na odzwierciedlonym środowisku i prawdziwych danych.\nJakie są Wasze rady dla innych firm, które przygotowują się do testowania rozwiązań AI?\nB. Sokoliński, BOŚ S.A. - Zebrałbym to w kilka żelaznych zasad, których sam się trzymam:\n- Zacznijcie od potrzeby- „dlaczego”, a nie „czym”. Zdefiniujcie konkretne problemy biznesowe. Policzcie, ile kosztuje Was brak działania (koszt utraconych korzyści) w perspektywie 2-3 lat.\n- Zaproście prawników i bezpieczeństwo na pierwsze spotkanie. To nawigatorzy, którzy pomogą Wam przejść przez pole minowe regulacji. Jeśli włączycie ich na końcu – projekt spowolni.\n- Wybierzcie partnerów, którzy potrafią wdrożyć, a nie tylko pokazać. Ładne demo w przeglądarce potrafi zrobić dziś student. Sztuką jest integracja z systemami banku, utrzymanie i serwis. Szukajcie inżynierów, nie tylko wizjonerów. Innymi słowami dyscyplina i proces, a nie jednorazowe zadanie.\n- Edukacja przed technologią. Najlepsze narzędzie bez przeszkolonych ludzi stanie się tylko kolejną, nieużywaną ikoną na pulpicie. Uczcie pracowników, jak używać AI bezpiecznie i krytycznie.\n- Zacznijcie od procesów wewnętrznych. Pierwsze błędy popełniajcie „na sobie”, wewnątrz organizacji. Jeśli chatbot się pomyli wobec pracownika – to nauka. Jeśli wobec klienta – to kryzys wizerunkowy i ryzyko regulacyjne oraz odpowiedzialność\n- Porażka jest OK, jeśli jest szybka i tania. Każda porażka to lekcja. Lepiej zamknąć nieudany projekt po 6 tygodniach niż brnąć w niego rok, by udowodnić rację. Kultura szybkiego \"nie\" oszczędza miliony. W takich warunkach warto dać pracownikom komfort bezpiecznego przekazywania krytycznych uwag.\n- Strzelajcie z wiatrówki, nie z armaty. Nie do każdego zadania potrzebujesz gigantycznego modelu (LLM). Często mniejsze, wyspecjalizowane modele (Small Language Models) są szybsze, tańsze, bezpieczniejsze i w zupełności wystarczające.\nM. Kordyzon, IBM – Powtórzę, ale zacznij od procesu, nie od modelu. Zadbaj o dane i zgodność od pierwszego dnia. To nie jest dodatek — to fundament. Wprowadź AI governance, nawet w małych wdrożeniach. Buduj kompetencje wewnętrznie, ale korzystaj z integratorów, by uniknąć powtarzania błędów innych instytucji. Myśl o skalowaniu już na etapie POC\nM. Kowalski, K3System – Dobieraj partnerów z doświadczeniem popartym faktycznymi realizacjami, z projektami oraz zasobami. IBM posiada komplementarny zespół wizjonerów i inżynierów kooperujących w przetartych procesach – dając efekt synergii. Rosnące znaczenie IBM watsonx na rynku wynika z warstwy tzw. inferencji, która przekłada modele AI na realnie działające aplikacje biznesowe. To konkretna metoda bardzo blisko biznesu, która daje szybką adopcję wśród klientów, szukających praktycznych zastosowań, a nie tylko narzędzi do eksperymentów. Mieliśmy okazję doświadczyć tego na realnych projektach realizowanych w ramach Centrum Kompetencji IBM w K3BusinessPark.\nArtykuł sponsorowany przez K3System\nWywiad przeprowadził: Michał Chrościcki / Koordynator ds. Marketingu / K3 System Sp. z o.o.\nWywiad nie został przeprowadzony przez redakcję serwisu Business Insider", "content_hash": "49931ebe897c25ea1bf8a68c9dcd06a3e07e5e49ee1595941d878c98d5ed4037", "text_len": 10137}
{"schema_version": 1, "id": "8b3fbeea3955dca131e2c71545cfcd5efa10c16f", "url": "https://businessinsider.com.pl/technologie/sluchawki-apple-beats-flex-w-duzej-obnizce-sa-bezkonkurencyjne/ys70bbm", "title": "Słuchawki Apple Beats Flex w dużej obniżce. Są bezkonkurencyjne", "category": "Technologie", "scraped_at": "2025-12-19T01:15:33.145202Z", "text": "Słuchawki Apple Beats Flex w dużej obniżce. Są bezkonkurencyjne\nZnalezienie markowych słuchawek z pełną integracją z ekosystemem Apple wiąże się ze sporym wydatkiem, ale na ratunek przychodzi promocja na model Beats Flex. Oferują możliwości znane z droższych modeli, takie jak czip Apple W1 czy błyskawiczne ładowanie Fast Fuel, ale w znacznie niższej cenie. Dzięki przemyślanej, magnetycznej konstrukcji i wytrzymałemu przewodowi Flex-Form słuchawki są idealnym towarzyszem nawet podczas treningu.\nW tekście i na zdjęciach umieszczono linki reklamowe naszego partnera.\nSłuchawki dokanałowe APPLE Beats Flex Szary\nWybór słuchawek przy obecnej ofercie na rynku może być niezwykle trudny. Jeśli korzystasz z innego sprzętu Apple i chcesz pozostać przy tej marce, to wybór już masz ułatwiony, ale też nie jest taki oczywisty. Decydująca przy podjęciu decyzji może być obecna promocja na Apple Beats Flex. W tej cenie są niemal bezkonkurencyjne. Te słuchawki umożliwiają użytkownikowi na swobodne przełączanie się między słuchaniem muzyki a rozmowami. Ważnym elementem konstrukcji są magnetyczne wkładki douszne, które pełnią funkcję inteligentnego przełącznika. Automatycznie odtwarzają muzykę po włożeniu do uszu i wstrzymują ją po ich wyjęciu. Takie rozwiązanie nie tylko poprawia komfort, ale zapobiega również splątaniu kabli, gdy słuchawki spoczywają na szyi lub są schowane w torebce. Za wygodę noszenia odpowiada wytrzymały przewód Flex-Form wykonany z nitinolu oraz zestaw wkładek dousznych w czterech rozmiarach, pozwalający na idealne dopasowanie.\nSprawdź też inne słuchawki bezprzewodowe Apple:\nSłuchawki Beats Flex oferują brzmienie napędzane dwukomorową strukturą akustyczną oraz zastrzeżonym przetwornikiem warstwowym. Użytkownik zyskuje dzięki temu doskonałą separację kanałów stereo oraz bogaty i precyzyjnie dostrojony bas. Zoptymalizowany kąt ustawienia przetwornika w połączeniu z laserowo wycinanymi otworami mikrowentylacyjnymi zapewnia czysty dźwięk, a ciśnienie w uszach zredukowane, co bezpośrednio przekłada się na mniejsze zmęczenie podczas wielogodzinnego słuchania. Całość wspiera zaawansowany procesor cyfrowy, gwarantujący dokładne i wyraziste brzmienie każdego utworu.\nBeats Flex wyróżniają się też ponadprzeciętną wydajnością energetyczną. Na jednym ładowaniu zapewniają nawet 12 godzin słuchania. W sytuacjach awaryjnych nieoceniony okazuje się tryb Fast Fuel, który po zaledwie 10 minutach ładowania zapewnia kolejne 1,5 godziny odtwarzania. Dzięki zastosowaniu czipu Apple W1 słuchawki są w pełni zintegrowane z ekosystemem Apple, co umożliwia błyskawiczne parowanie z iPhonem lub iPadem oraz płynne przełączanie się między urządzeniami synchronizowanymi przez iCloud. Co więcej, funkcja udostępniania dźwięku pozwala na wspólne słuchanie muzyki czy podcastów z drugą osobą, która też ma słuchawki Beats lub AirPods, przy czym każdy z użytkowników może niezależnie ustawić swój poziom głośności.\nStabilność połączenia zapewnia łączność Bluetooth Class 1, która minimalizuje ryzyko zakłóceń i oferuje duży zasięg. Wbudowany mikrofon ma system redukcji szumu wiatru, co podnosi czystość głosu podczas rozmów telefonicznych. Dodatkową zaletą dla roztargnionych jest integracja z usługą Lokalizator. Zgubione słuchawki można namierzyć na mapie lub wywołać dźwięk ułatwiający ich odnalezienie. Przydają się też elementy sterujące na obudowie, które pozwalają na obsługę bez wyciągania telefonu z kieszeni.\nSprawdź również inne słuchawki douszne, które warto kupić:\nW tekście i na zdjęciach umieszczono linki reklamowe naszego partnera.", "content_hash": "b1f96bac8ccce75ad992f31cd1ad9101e8be4c7ae423af00cadb0fc62ca9f69e", "text_len": 3562}
{"schema_version": 1, "id": "4be6a320c1f8b2f12b14d61af1a985b3de2f99f3", "url": "https://businessinsider.com.pl/technologie/smartfon-poco-x7-jest-idealny-dla-nastolatka-pro-jest-jeszcze-lepszy/8xe12df", "title": "Smartfon POCO X7 jest idealny dla nastolatka. Pro jest jeszcze lepszy", "category": "Technologie", "scraped_at": "2025-12-19T01:15:28.163340Z", "text": "Smartfon POCO X7 jest idealny dla nastolatka. Pro jest jeszcze lepszy\nWybór smartfona dla nastolatka nie jest prosty, nawet jeśli ktoś założy, że wystarczy kupić iPhone’a. Nie każdy nastolatek będzie jednak zadowolony z takiego prezentu. Świetną alternatywą jest POCO X7, który oferuje w niskiej cenie niemal flagowe procesory Dimensity oraz innowacyjne systemy chłodzenia, które pozwalają na wielogodzinną zabawę bez spadków mocy. Modele X7 i X7 Pro przykuwają uwagę nie tylko wydajnością i jasnymi ekranami AMOLED 1,5K, ale także odpornością na wodę i pył klasy IP68 oraz pancernym szkłem Gorilla Glass.\nW tekście i na zdjęciach umieszczono linki reklamowe naszego partnera.\nPOCO X7\nNowoczesny smartfon dla nastolatka powinien być wydajny w grach i oferować przyzwoity aparat i kamerę. POCO X7 wywiązuje się z tych zadań bardzo dobrze, biorąc pod uwagę cenę tego urządzenia. Za wydajność odpowiada procesor Dimensity 7300-Ultra wykonany w technologii 4 nm. Dzięki ośmiu rdzeniom gwarantuje wielozadaniowość, a do tego inteligentne zarządzanie energią. Producent zastosował ogromny obszar chłodzenia o powierzchni 13 780 mm kw. z arkuszem grafitu, aby zapewnić stabilność podczas długich sesji gamingowych. Wrażenia wizualne podnosi niemal bezramkowy, zaokrąglony wyświetlacz 6,67 cala CrystalRes AMOLED 1,5K z odświeżaniem 120 Hz i rekordową jasnością szczytową 3000 nitów. Gwarantuje ona czytelność nawet w pełnym słońcu. O wzrok użytkownika dbają potrójne certyfikaty TÜV Rheinland, redukujące emisję niebieskiego światła.\nUrządzenie sprawdzi się w rękach nawet młodszych i mniej uważnych nastolatków, bo ekran chroni szkło Corning Gorilla Glass Victus 2, a cała konstrukcja ma klasę odporności IP68, co oznacza, że telefon jest odporny na wodę, pył i przypadkowe upadki. Dzięki technologii Wet Touch ekran reaguje precyzyjnie nawet na mokre lub tłuste palce. Bateria o pojemności 5110 mAh z turbodoładowaniem 45 W wytrzymuje do 1600 cykli ładowania, a zaawansowany elektrolit stały pozwala na pracę urządzenia nawet w ekstremalnej temperaturze -10 st. C.\nDla młodych twórców cyfrowych treści w internecie przygotowano aparat główny 50 Mpx z sensorem Sony IMX882 i stabilizacją OIS, który świetnie radzi sobie w słabym oświetleniu. System wspierają funkcje AI, takie jak inteligentne usuwanie obiektów czy rozszerzanie obrazu. Przedni aparat 20 Mpx z szerokim kątem idealnie nadaje się do grupowych selfie.\nSprawdź również inne smartfony POCO:\nPOCO X7 Pro\nPOCO X7 Pro, jak sama nazwa wskazuje, jest jeszcze lepszy niż standardowa wersja. Jako pierwszy na rynku otrzymał flagowy procesor Dimensity 8400-Ultra wykonany w technologii 4 nm, co przekłada się na 50-procentowy wzrost wydajności AI. Całość uwalnia innowacyjna technologia chłodzenia LiquidCool 4.0, zapobiegająca przegrzewaniu się podczas najbardziej wymagających zadań.\nSmartfon ma baterię o pojemności 6000 mAh, największą w historii marki, która pozwala na 14,5 godziny ciągłego użytkowania. Dzięki systemowi 90 W HyperCharge pełne naładowanie zajmuje zaledwie 42 minuty, a ogniwo zachowuje 90 proc. żywotności nawet po 1000 cyklach. Co więcej, urządzenie umożliwia ładowanie w ekstremalnie niskich temperaturach, sięgających -25 st. C.\nWyświetlacz CrystalRes 1.5K AMOLED o przekątnej 6,67 cala i odświeżaniu 120 Hz oferuje szczytową jasność na poziomie 3200 nitów. Ochronę zapewnia szkło Corning Gorilla Glass 7i oraz certyfikat IP68. Za fotografię odpowiada aparat 50 Mpx z sensorem Sony IMX 882 i podwójną stabilizacją OIS oraz EIS, umożliwiający nagrywanie w 4K przy 60 kl./s. Użytkownik zyskuje także dostęp do zaawansowanych funkcji GenAI, takich jak AI Interpreter, AI Erase Pro czy asystent Google Gemini, które wspierają produktywność i kreatywność.\nSprawdź również inne smartfony za około tysiąc złotych:\nW tekście i na zdjęciach umieszczono linki reklamowe naszego partnera.", "content_hash": "6d665b8f6a0b8b0543c68621a53419cca4824f9661646d59002b79a1b75b5518", "text_len": 3852}
{"schema_version": 1, "id": "e9db61463a56366aed05335c3c078b347ab897ff", "url": "https://businessinsider.com.pl/technologie/za-10-lat-polski-system-elektroenergetyczny-ma-byc-gotowy-na-prace-glownie-z/ge021rb", "title": "Za 10 lat polski system elektroenergetyczny ma być gotowy na pracę głównie z odnawialnymi źródłami. Inwestycje sięgną 75 mld zł", "category": "Technologie", "scraped_at": "2025-12-19T01:15:35.720382Z", "text": "Za 10 lat polski system elektroenergetyczny ma być gotowy na pracę głównie z odnawialnymi źródłami. Inwestycje sięgną 75 mld zł\nPolski system elektroenergetyczny wchodzi w etap głębokiej przebudowy. Kluczowe znaczenie będzie miało nie tylko to, ile energii zostanie wytworzone i z jakich źródeł, ale też czy sieć będzie w stanie bezpiecznie ją przesłać i zbilansować. Nowa strategia Polskich Sieci Elektroenergetycznych zakłada, że w ciągu najbliższej dekady system elektroenergetyczny będzie gotowy do pracy w warunkach niemal bezemisyjnego miksu. Na inwestycje potrzebne będzie ok. 75 mld zł.\nPSE przygotowują system elektroenergetyczny na dominację OZE i energetykę jądrową do 2035 roku\n– Polskie Sieci Elektroenergetyczne przyjęły strategię, w której mamy kilkanaście najważniejszych celów. Jako cel główny definiujemy zapewnienie stabilnej i bezpiecznej pracy systemu energetycznego w warunkach bezemisyjnego miksu. To oznacza, że do 2035 roku, bo taki horyzont sobie wyznaczyliśmy, będziemy mogli pracować w systemie, w którym będą wyłącznie źródła odnawialne, ewentualnie elektrownie jądrowe i magazyny energii – podkreśla w rozmowie z agencją Newseria Grzegorz Onichimowski, prezes Polskich Sieci Elektroenergetycznych.\nDokument „Strażnik i architekt. Strategia PSE do roku 2040” obejmuje perspektywę do 2040 roku, jednak kluczowy cel ma zostać osiągnięty pięć lat wcześniej. Jest to odpowiedź na szybki wzrost udziału odnawialnych źródeł energii (OZE) w krajowym miksie energetycznym oraz rosnące zapotrzebowanie na energię wynikające z elektryfikacji przemysłu, transportu i ogrzewnictwa. Zgodnie z prognozami operatora w latach 2035–2036 OZE będą odpowiadać za około 66 proc. produkcji energii elektrycznej w Polsce wobec około 30 proc. obecnie. Źródła konwencjonalne będą nadal obecne w systemie wykorzystywane do jego bilansowania, ale nie będzie od nich uzależniona stabilność pracy sieci.\nPSE podkreślają, że transformacja energetyczna nie polega wyłącznie na zastępowaniu jednych źródeł innymi, ale na gruntownej zmianie sposobu funkcjonowania systemu elektroenergetycznego.\n– Osiągnięcie tego celu nie będzie proste. Dzisiaj to źródła konwencjonalne w dużej mierze zapewniają parametry sieci elektroenergetycznej, które są nam niezbędne, żeby ona była stabilna. Mamy jednak ten cel rozpisany na 10 lat, na każdy rok i miesiąc oddzielnie i będziemy konsekwentnie go realizować – zapowiada Grzegorz Onichimowski.\nGrid forming, kompensatory synchroniczne i nowe technologie stabilizacji sieci\nDotychczas za utrzymanie stabilnych parametrów pracy sieci odpowiadały przede wszystkim elektrownie konwencjonalne, wyposażone w generatory zapewniające odpowiednią częstotliwość i napięcie w systemie. W nowym modelu energię produkują instalacje, które takich właściwości nie posiadają. Oznacza to konieczność wdrażania nowych narzędzi, które przejmą funkcje stabilizacyjne, dotąd realizowane przez elektrownie węglowe czy gazowe.\n– Będziemy musieli stworzyć nowe procedury działania i użyć nowych technologii, które dopiero wchodzą do systemów energetycznych. To urządzenia związane m.in. z odnawialnymi źródłami energii, ale pracującymi w trybie tzw. grid forming, czyli aktywnie kształtujące parametry sieci. Inne urządzenia to kompensatory synchroniczne, masy wirujące, które do tej pory wirowały jako generatory, a dzisiaj muszą wirować po to, żeby podtrzymać te parametry sieci, na których nam zależy. Tymi kompensatorami mogą być na przykład wycofywane elektrownie węglowe – wskazuje prezes PSE.\nGrid forming to funkcja inwertera, która pozwala na inicjowanie i stabilizowanie pracy sieci elektroenergetycznej, nawet w przypadku zakłócenia napięcia i częstotliwości. Zanim ta technologia się upowszechni, stopniowo będą wprowadzane kompensatory synchroniczne – zgodnie z zapowiedziami pierwsze mają być uruchomione ok. 2030 roku.\n– Moc bierna, moc zwarciowa, kontrola częstotliwości i napięć, a także inercja to są parametry, które elektrownie konwencjonalne dostarczają do systemu, a których niestety jeszcze nie mają źródła odnawialne. Jako operator będziemy musieli je budować albo kupować usługi związane z tymi parametrami na rynku. To nasz absolutnie najważniejszy cel do spełnienia – dodaje Robert Tomaszewski, dyrektor Departamentu Strategii w PSE.\n75 mld zł inwestycji w sieci przesyłowe, magazyny energii i bezpieczeństwo KSE\nTransformacja systemu będzie wymagać znaczących nakładów inwestycyjnych, m.in. na rozbudowę i modernizację infrastruktury przesyłowej. Inwestycje obejmą budowę tysięcy kilometrów nowych linii i stacji najwyższych napięć oraz modernizację istniejących obiektów. Szczególnie ważne będą projekty umożliwiające przesył energii z północy kraju – w tym z morskich farm wiatrowych – do głównych ośrodków odbioru na południu.\n– Polskie Sieci Elektroenergetyczne projektują, że w najbliższych 10 latach wydadzą około 75 mld zł. Głównie to będą wydatki związane z rozbudową sieci, ale także z elementami dla bezpieczeństwa i stabilności systemu. Rozwój sieci powoduje, że z jednej strony będziemy mieli większe możliwości importu i eksportu z krajami sąsiednimi, a z drugiej strony będziemy lepiej obsługiwali energetykę jutra, która jest w dużej mierze energetyką rozproszoną. Nie realizujemy tych inwestycji sami, ale musimy współpracować z operatorami systemów dystrybucyjnych, bo tam będzie ulokowana większość źródeł – tłumaczy Grzegorz Onichimowski. – Musimy też inwestować w moce konwencjonalne, tzw. moce dyspozycyjne, które będą do naszej dyspozycji wtedy, gdy będziemy mieli do czynienia z dłuższymi przerwami dostaw energii ze źródeł odnawialnych, na przykład na skutek pogody bezwietrznej i bez słońca.\nZgodnie ze strategią docelowo w 2040 roku Krajowy System Elektroenergetyczny ma być gotowy na 110 GW z odnawialnych OZE, 24 GW z magazynów energii i 5,3 GW z elektrowni jądrowych.\nWedług zapowiedzi PSE nie chcą ograniczać się wyłącznie do zadań z zakresu bieżącego utrzymania sieci, ale aktywnie uczestniczyć w projektowaniu zmian zachodzących w systemie i na rynkach energii.\n– Będziemy pełnili naszą podstawową rolę, czyli utrzymywali bezpieczną i stabilną pracę Krajowego Systemu Elektroenergetycznego. Nasza strategia zakłada jednak także mocniejsze postawienie na bycie architektem zmian, które widzimy w naszym systemie elektroenergetycznym, zmian w rynkach energii, zmian w kształtowaniu samego systemu w taki sposób, żebyśmy byli lepiej przygotowani do transformacji – mówi dyrektor Departamentu Strategii w PSE.\nJednym z nowych narzędzi oddziaływania na rynek ma być powołanie Rady Konsultacyjnej Rynku Bilansującego, platformy współpracy z interesariuszami, która ma wspierać wdrażanie rozwiązań poprawiających jakość bilansowania handlowego i dostosowanie rynku do nowych warunków pracy systemu.\n– W 2026 roku będziemy przygotowywali „Mapę rynku energii elektrycznej”, w której chcemy pokazać, jak my widzimy przyszłość rynku energii, jakie usługi będą w najbliższych latach potrzebne. Będziemy chcieli wzmocnić naszą obecność w Brukseli. Wreszcie będziemy realizować nasze zadania związane z bezpiecznym utrzymaniem Krajowego Systemu Elektroenergetycznego. Przygotujemy nowe plany obrony, ale też odbudowy KSE na wypadek awarii. To są wnioski, które były wyciągnięte po hiszpańskim blackoucie z 28 kwietnia, które zamierzamy wdrażać w ciągu najbliższych dwóch lat – zapowiada Robert Tomaszewski.\nJak podkreślono w strategii, według szacunków Urzędu Regulacji Energetyki całkowity blackout w Polsce mógłby oznaczać straty gospodarcze sięgające ok. 40 mld zł dziennie. To pokazuje strategiczne znaczenie inwestycji w bezpieczeństwo i odporność systemu elektroenergetycznego.\nZmiany czekają również samą spółkę – w najbliższych latach PSE zamierzają przyspieszyć cyfryzację, lepiej wykorzystywać dane oraz wdrożyć narzędzia analityczne, w tym rozwiązania oparte na sztucznej inteligencji. W przygotowaniu jest także nowa strategia finansowa PSE.\n– Chcemy inteligentnie się cyfryzować i bardziej otwierać się na rynek, jeżeli chodzi o dane i ich dostępność, ale też chcemy wykorzystać sztuczną inteligencję w prognozowaniu i planowaniu prac systemu elektroenergetycznego. Chcemy być organizacją znacznie efektywniejszą, zamierzamy mocniej dbać o nasze planowanie finansowe – podkreśla dyrektor Departamentu Strategii w PSE.", "content_hash": "3f5f78e3b69d1869a4dcfb10131c7989baf62b598c72b3a783df9e10ef74ce34", "text_len": 8286}
