{"schema_version": 1, "id": "72a0efadc3514f518bfaffdd3114e3d769583741", "url": "https://businessinsider.com.pl/biznes/cinkciarzpl-z-syndykiem-ile-osob-zglosilo-sie-po-pieniadze/ww1xjxw", "title": "Cinkciarz.pl w upadłości. Syndyk wskazał, ile osób się zgłosiło po zwrot pieniędzy", "category": "Biznes", "scraped_at": "2025-12-13T17:37:01.524098Z", "text": "Cinkciarz.pl w upadłości. Syndyk wskazał, ile osób się zgłosiło po zwrot pieniędzy\nTysiące wierzycieli zgłosiło się w związku z upadłością Cinkciarz.pl. Ich wnioski trafiły do syndyka, który wskazał, co dzieje się w tej chwili w firmie. \"Spółka Cinkciarz.pl świadczyła swoje usługi w skomplikowanej relacji prawnej z innymi spółkami z grupy\" — przyznał pytany o szanse, na odzyskanie pieniędzy.\nCinkciarz.pl był znaną polską spółką, która działała jako popularny internetowy kantor wymiany walut, oferując klientom usługi finansowe. W wyniku poważnych problemów finansowych i utraty licencji krajowej instytucji płatniczej przez podmiot powiązany (Conotoxia), spółka Cinkciarz.pl straciła płynność i ogłosiła upadłość. Sąd Rejonowy w Zielonej Górze formalnie ogłosił to 27 października 2025 r.\\\nZobacz także: Wzloty i ... upadek Cinkciarza. Historia bez precedensu\nCinkciarz.pl w upadłości. Ilu wierzycieli?\nCo się dzieje aktualnie? 8 tys. wierzycieli zgłosiło wierzytelności w postępowaniu upadłościowym. Ogólna kwota zgłoszeń nie została jeszcze zinwentaryzowana — poinformował w piątek syndyk spółki Łukasz Grenda.\nRadca prawny potwierdził, że złożył do akt sprawy ogólne sprawozdanie o stanie masy upadłości. Jest ono dostępne dla uczestników postępowania upadłościowego.\nUpadłość spółki z ograniczoną odpowiedzialnością Cinkciarz.pl w październiku ogłosił zielonogórski sąd rejonowy. Wezwał też wierzycieli do zgłoszenia wierzytelności syndykowi. Zgłoszenie to można było złożyć przez 30 dni poprzez system Krajowego Rejestru Zadłużonych (KRZ).\nSyndyk w Cinkciarz.pl. Co robi?\nSyndyk wyjaśnił, że obecnie prowadzi czynności wstępne postępowania upadłościowego, inwentaryzując majątek dłużnika. \"Z uwagi na fakt, iż dłużnik stanowił uprzednio podmiot trwającego postępowania karnego, jego majątek został w dużej mierze zabezpieczony przez prokuraturę. W tym zakresie prowadzimy czynności związane z objęciem tego majątku\" — poinformował Łukasz Grenda.\nPrzekazał, że dotąd ustalił istnienie środków pieniężnych na licznych rachunkach bankowych, środków pieniężnych w depozycie sądowym, znaków towarowych, udziałów w spółkach oraz nielicznych ruchomości.\nPytany o to, jakie są największe wyzwania lub ryzyka, które mogą wpłynąć na przebieg postępowania upadłościowego i wypłatę środków wierzycielom, przekazał, że dużym wyzwaniem jest bardzo duża liczba zgłoszeń wierzytelności, jak i ich specyfika.\n\"Spółka Cinkciarz.pl świadczyła swoje usługi w skomplikowanej relacji prawnej z innymi spółkami z grupy. Zadaniem syndyka będzie prawidłowa klasyfikacja prawna zgłoszeń oraz ich weryfikacja fiskalna\" — poinformował.\nJak dodał, wierzyciele często nie mają wiedzy o stanie swoich zobowiązań, a z uwagi na specyficzną sytuację spółki, której organy objęte są postępowaniem karnym, dostęp do informacji jest istotnie utrudniony.\nPrezes Cinkciarza poszukiwany listem gończym\nOd października ub. roku poznańska prokuratura regionalna prowadzi postępowanie karne dotyczące oszukania wielu osób korzystających z usługi internetowej wymiany walut Cinkciarz.pl. Śledczy otrzymali w tej sprawie zawiadomienia od klientów, którzy nie odzyskali wpłaconych pieniędzy.\nZobacz także: Prezes Cinkciarz.pl na liście Interpolu. Poszukiwany za oszustwo i pranie pieniędzy\nDotąd zarzuty w sprawie usłyszeli: członek zarządu Cinkciarz.pl oraz główna księgowa i prokurentka spółki Cinkciarz.pl Monika J. Prezes zarządu Cinkciarz.pl sp. z o.o. Marcin P. przebywa poza krajem. Jest poszukiwany listem gończym.\nPod koniec września tego roku prokuratura poinformowała, że łączna wartość szkód, jakie miał wyrządzić klientom prezes spółki, wynosi ponad 125 mln zł.", "content_hash": "3f8d3e19bb60033c9bb72ad2c40eb02ef28d2ed2037d0cf43fa0792edb1eeb72", "text_len": 3638}
{"schema_version": 1, "id": "0c1bb06fdf3329410d972c2eabe34517e5f60be1", "url": "https://businessinsider.com.pl/biznes/in-business", "title": "In Business", "category": "Biznes", "scraped_at": "2025-12-13T17:36:59.126108Z", "text": "Z najnowszych danych Związku Banków Polskich wynika, że z bankowości online korzysta już prawie 20 mln Polaków. Prawie 15 milionów klientów korzysta z usług swojego banku przez telefon. Ewa Łuniewska wiceprezes zarządu ING Bank Śląski SA podkreśla, że bank przyszłości z pewnością będzie bankiem w telefonie. Obecnie jednak, to właśnie te instytucje finansowe najpełniej łączą świat technologii i świat, w którym można fizycznie załatwić swoje sprawy. Okazuje się, że klienci wciąż potrzebują mieć kontakt z „fizyczną” postacią bankowania.\nPandemia przyspieszyła cyfrową transformację polskich firm. Wielu przedsiębiorców zdało sobie sprawę, że automatyzacja procesów oraz działania oparte o Big Data daje szansę na zyskanie przewagi konkurencyjnej. - Robotyzacja jest kluczowym elementem, jeśli chodzi o zwinność i szybkie dostosowywanie się do zmian. Tam, gdzie roboty już są, o wiele łatwiej możemy wdrażać nowe produkty i spełniać oczekiwania klientów - mówi Przemysław Lewicki Dyrektor Operational Digital Transformation Tribe, Head of Robotics ING Bank Śląski. O roli, jaką pełni automatyzacja w firmach w debacie Business Insider Trends.\nNa upowszechnieniu technologii 5G w pierwszej kolejności zyskają konsumenci – wynika z dyskusji, która odbyła się w ramach Business Insider Trends. Aby cieszyć się benefitami z jej wdrożenia, przedsiębiorcy będą musieli wykazać się otwartością i kreatywnością.\nC2B, z angielskiego Consumer-to-business jest kategorią e-commerce, w której konsument lub użytkownik końcowy dostarcza produkt bądź usługę. Przykładem serwisu typu C2B jest serwis ogłoszeniowy. Jaka jest dokładna definicja C2B? Jakie wyróżniamy przykłady C2B?", "content_hash": "345bf1ffc79ba74239ffff452eb0ed75dc9337c6c1e5459fcb7abb9ae4c89418", "text_len": 1666}
{"schema_version": 1, "id": "b5cb0c053a8ab5f45560c8c2f68efebbe5f76264", "url": "https://businessinsider.com.pl/biznes/innowacje-odwaga-i-175-tys-zl-na-rozwoj-rusza-vi-edycja-konkursu-twoj-biznes-pod/7wr2zfd", "title": "Innowacje, odwaga i… 175 tys. zł na rozwój! Rusza VI edycja konkursu „Twój biznes pod banderą sukcesu”", "category": "Biznes", "scraped_at": "2025-12-13T17:37:05.322521Z", "text": "Innowacje, odwaga i… 175 tys. zł na rozwój! Rusza VI edycja konkursu „Twój biznes pod banderą sukcesu”\nPomorze Zachodnie po raz szósty stawia na przedsiębiorców, którzy mają odwagę przełamywać schematy. Już 15 grudnia 2025 r. startuje nabór do konkursu Marszałka Województwa Zachodniopomorskiego Olgierda Geblewicza, który oferuje mikro, małym i średnim firmom realne wsparcie finansowe, eksperckie oraz medialne. Do wygrania jest łącznie 175 tysięcy złotych na usługi rozwojowe.\nLiczy się kreatywność, a nie tylko wynik finansowy\nWspółczesny biznes opiera się na dwóch filarach: kreatywności i odwadze. Konkurs „Twój biznes pod banderą sukcesu” to inicjatywa, która wyłania wizjonerów regionalnej gospodarki, oferując realne wsparcie. Już po raz szósty Pomorze Zachodnie stawia na przedsiębiorców pełnych pasji, gotowych do przełamywania schematów. Celem jest ukazanie regionu jako dynamicznego, otwartego na nowoczesne gałęzie biznesu i najbardziej innowacyjne pomysły.\nMarszałek Województwa Zachodniopomorskiego, Olgierd Geblewicz, podkreśla strategiczne znaczenie konkursu dla regionu: „Chcemy, żeby Pomorze Zachodnie było nowym centrum innowacji. Inwestujemy w tych, którzy zmieniają zasady gry. Pomysłowość, odwaga, ambicje i kompetencje lokalnych przedsiębiorców to bezcenny kapitał, który pragniemy pomnażać, wspierać oraz pokazywać w Polsce, Europie i na świecie”.\nDwie kategorie, by docenić rozwój i innowacje\nRywalizacja w tegorocznej edycji toczyć się będzie w dwóch kategoriach, koncentrując się na jakości, kreatywności i potencjale wzrostu:\nBandera sukcesu: Kategoria doceniająca kreatywne i innowacyjne dokonania firm z sektora mikro, małych i średnich przedsiębiorstw z województwa zachodniopomorskiego. O zwycięstwie zadecydują mieszkańcy regionu w otwartym głosowaniu.\nDiamentowa Bandera Sukcesu: Kategoria dedykowana podmiotom, które w ciągu ostatnich trzech lat wykazały się wyjątkowo dynamicznym wzrostem i rozwojem. Kapituła Konkursu ocenia w niej innowacyjność, zrównoważony rozwój, pozycję rynkową oraz skuteczną ekspansję firmy.\nOstatecznie grono 15 przedsiębiorstw, które zbiorą najwięcej punktów, zostanie finalistami i otrzyma fachowe wsparcie w rozwoju swojego biznesu.\nPieniądze i prestiż: nagrody, które skalują biznes\nStawka w VI edycji jest bardzo wysoka, bo łączna pula nagród to 175 tysięcy złotych , przeznaczonych na usługi rozwojowe. Jak podkreślają organizatorzy, w świecie dynamicznej gospodarki wsparcie eksperckie i wizerunkowe jest niezwykle cenne. Finaliści otrzymają kompleksowe Pakiety Biznesowe, które mają realne przełożenie na skalowanie działalności.\nW skład Pakietów Biznesowych wchodzą m.in. profesjonalny spot promocyjny, sesja zdjęciowa, indywidualne spotkania z doradcą biznesowym oraz warsztaty z promowania produktów i usług. Dodatkowo laureaci obu kategorii mogą liczyć na udział w kampanii promocyjno-informacyjnej województwa realizowanej w mediach branżowych.\nWzrost sprzedaży i rozpoznawalność w całym kraju\nO tym, że warto podjąć wysiłek, przekonują byli uczestnicy. Wiktoria Staszak-Staszków z Wikk.me, laureatka poprzednich edycji, wskazuje: „w konkursie nie liczy się wyłącznie wynik finansowy, lecz oryginalny, kreatywny i innowacyjny pomysł na biznes”. Jej zdaniem, udział w inicjatywie pomógł firmie zwiększyć popularność marki, co przełożyło się na znaczny wzrost sprzedaży produktów. Działania promocyjne zwiększyły zarówno sprzedaż online, jak i zamówienia ze sklepów stacjonarnych.\nKrzysztof Hładyszewski – Prezes Autocomp Management Sp. z o.o., pierwszy laureat „Diamentowej bandery sukcesu” – mówi o rozpoznawalności: „Otrzymanie tej nagrody to dla nas ogromny prestiż. Na co dzień działamy na specyficznym, bardzo hermetycznym rynku. Dzięki tej nagrodzie i artykułach m.in. w Forbes Polska dowiedział się o nas cały kraj”.\nJak zgłosić firmę?\nDrogę do elitarnego grona finalistów otwiera prosty formularz dostępny na stronie internetowej http://biznes.wzp.pl. Wystarczy opowiedzieć w paru słowach, czym zajmuje się przedsiębiorstwo, jakie ma plany rozwoju oraz uzasadnić, dlaczego zasługuje na nagrodę.\nNabór rusza już 15 grudnia 2025 r. Ogłoszenie listy finalistów nastąpi już w styczniu 2026 r.\nMarszałek Olgierd Geblewicz podsumowuje: „Działamy globalnie. Ambicja firm z Pomorza Zachodniego to nasza wizytówka. Pokazujemy to w każdej kolejnej edycji”.\nVI edycja konkursu „Twój biznes pod banderą sukcesu” jest realizowana w ramach projektu pn. „Pomorze Zachodnie - Innowacyjne, Kreatywne, Nowoczesne” finansowanego z Programu Fundusze Europejskie dla Pomorza Zachodniego 2021-2027, Priorytet 1 Fundusze Europejskie na rzecz przedsiębiorczego Pomorza Zachodniego, Działanie 1.8 Promocja innowacji i przedsiębiorczości oraz profesjonalizacja obsługi inwestorów.", "content_hash": "4d870c1de57f0257241df1aac060b381ea5ebee8e9f9263f9f8efdb5a2b48ed3", "text_len": 4738}
{"schema_version": 1, "id": "f26642bf398d7181d751998baf992e41cdc19212", "url": "https://businessinsider.com.pl/biznes/inwestowanie", "title": "Inwestowanie", "category": "Biznes", "scraped_at": "2025-12-13T17:36:55.620499Z", "text": "Bank Millennium sfinalizował transakcję kupna 99,8 proc. akcji Euro Banku za kwotę 1,833 mld zł. Po zakończeniu kolejnych etapów połączenia powstanie jedna instytucja pod marką Bank Millennium. Zmiana nie wymaga od klientów obu banków żadnych dodatkowych działań, a wszystkie umowy pozostają bez zmian.\nAmazon objął udziały w brytyjskim Deliveroo, firmie zajmującej się dostawami jedzenia w sposób znany w Polsce m.in. za sprawą Uber Eats. Firma Jeffa Bezosa była głównym inwestorem w ostatniej rundzie finansowania Deliveroo, w której spółka pozyskała 575 mln dol.\nBraster ma finansowe problemy, a ci, którzy zainwestowali w obligacje firmy nie mają powodu do radości - poczekają na wypłatę pieniędzy co najmniej półtora roku. Zarząd spółki poinformował, że 29 maja 2019 roku nie będzie dysponował środkami pozwalającymi na wykup obligacji serii A o łącznej wartości nominalnej 10,5 mln zł.\nWarren Buffett, prezes Berkshire Hathaway, powiedział na tegorocznym spotkaniu organizowanym przez firmę, że wiele ze spółek, które przynoszą straty – i które odbyły ostatnio swoje debiuty giełdowe – może w końcu wyjść na prostą. Była to odpowiedź na pytanie jednego z udziałowców o firmy takie jak Wayfair – sklep internetowy, który skaluje biznes, ale wciąż odnotowuje straty.\nGlobalnie fundusze VC w 2018 roku zainwestowały 190 mld dol., czyli o 40 proc. więcej niż w poprzednim roku. Jednak w Polsce tak optymistycznie nie było. Krajowe VC zainwestowały 213 mln zł, czyli o 46 proc. mniej niż w 2017 r., gdy zasiliły startupy łączną kwotą 396 mln zł. Tak wynika z analizy przeprowadzonej przez polski fundusz VC Inovo Venture Partners.\nCzy krajową branżę VC łatwo namówić na rozmowę o tym, jak wydają pieniądze i jakimi kwotami dysponują? Sprawdza to fundacja Startup Poland, a my przekonamy się o tym na początku maja, gdy ukaże się pierwszy w historii raport na temat kondycji polskich funduszy venture capital, czyli tych, które inwestują w startupy. Jego premiera odbędzie się 8 maja podczas konferencji Infoshare. W badaniu, które będzie opisywał, wzięło udział ok. 70 aktywnych funduszy, czyli ponad połowa polskiego rynku.\n- Kiedy chińscy giganci szukają miejsca na swoją firmę poza Chinami, my musimy dowiedzieć się, dlaczego to robią. Obserwować ich ruchy. Co tam się tak naprawdę dzieje? To jest zarówno fascynujące, jak i przerażające - mówi w rozmowie z Business Insider Polska Jeff Lobb, znany na całym świecie mówca i ekspert ds. rynków nieruchomości, który przyleciał do Polski na zaproszenie Lloyd Group.\nBanki centralne kupują złoto w tempie niewidzianym od II wojny światowej - wynika z danych firmy Bernstein. Obecnie złoto kosztuje 1322 dolary za uncję, czyli ok. 42,5 tysiąca dol. za kilogram - co oznacza, że od 2-letniego minimum z sierpnia 2018 r. kurs złota urósł o 8 proc.\nIdea Bank w ramach ugody miałby odkupić od swoich klientów obligacje GetBacku po cenie nominalnej - podała \"Rzeczpospolita\". Oznaczałoby to, że klienci odzyskają całość zainwestowanego kapitału. Takich przypadków jest na razie prawie 120.\nMiniaturowe fragmenty skał z Księżyca, przetransportowane na Ziemię przez radziecką sondę Łuna 16, zostały sprzedane w czwartek na nowojorskiej aukcji za 855 tys. dol. Sonda pobrała 101 g księżycowego gruntu we wrześniu 1970 r. Na aukcję wystawiono trzy próbki skalne, dwie z nich mają 2 mm na 2 mm, a jedna zaledwie 1 mm na 1 mm.\nPFR Ventures popisał do tej pory 21 umów inwestycyjnych z funduszami VC. To fundusz funduszy, który wspólnie z inwestorami prywatnymi, aniołami biznesu i korporacjami inwestuje w fundusze venture capital. Przekazał im dotychczas 40 proc. dostępnych pieniędzy.\nDana Bull zaczęła inwestować w nieruchomości w bardzo młodym wieku. Kiedy miała 22 lata, kupiła mieszkanie po to, by je wynajmować i w ten sposób zarabiać. Dziś ma ponad 12 lokali na wynajem i zarabia na nich krocie. Choć wynajem nieruchomości okazał się ciężką i wymagającą pracą, dziś Dana uważa, że to najlepszy sposób na bogacenie się.\nAndrzej Klesyk to jeden z najbardziej znanych managerów w Polsce - jeden z pierwszych polskich absolwentów MBA na Harvard Business School, a także wieloletni prezes grupy PZU. Obecnie nie prowadzi aktywnie żadnej firmy, za to coraz częściej słychać o nim w innej roli - mentora i inwestora. Przy okazji najnowszej inwestycji Andrzej Klesyk opowiedział nam, jakie firmy mają szanse na przykucie jego uwagi i jakimi kryteriami kieruje się w doborze projektów do finansowania.\nTo jeden ze sztandarowych programów NCBiR-u, który miał rozruszać innowacje w Polsce. Narodowe Centrum Badań i Rozwoju nagle zmieniło zasady. Inwestorzy oceniają teraz, że program w takiej formie przestaje mieć sens.\nMark Mahaney, dyrektor zarządzający banku inwestycyjnego RBC Capital Markets, jest powszechnie uznawany za jednego z najlepszych analityków akcji - szczególnie spółek technologicznych - na Wall Street. Niedawno opowiedział podczas konferencji Fortune Brainstorm Tech w Aspen, jakie niekonwencjonalne metody znajdowania giełdowych wygranych i przegranych w branży tech wypracował w trakcie 20-letniej kariery.\nInwestorzy, którzy kupowali akcje największych spółek - Facebooka, Amazona, Netfliksa czy Goldman Sachs - w dniu ich giełdowego debiutu, przez lata znacznie powiększyli fortuny. Nic dziwnego - niektóre z tych firm zyskiwały po kilkaset procent na przestrzeni kilku lat. Wyliczyliśmy, ile dzisiaj wart byłby tysiąc dolarów zainwestowany w największe giełdowe spółki w USA w dniu ich IPO.\nNa ostatnim posiedzeniu Sejm uchwalił nowelizację ustawy o systemie ubezpieczeń społecznych. Pozwoli ona ponownie pomnażać pieniądze na przyszłe emerytury dla Polaków, inwestując je w finansowanie budowy dróg - pisze \"Gazeta Wyborcza\".\nChcielibyśmy, by wielkie koncerny, jak Microsoft, Boeing czy Amazon silniej współpracowały z naszymi małymi i średnimi firmami, pomagając im w wejściu na rynki globalne – powiedział minister inwestycji i rozwoju Jerzy Kwieciński.\nPomysł, ludzie zakładający firmę, baza inwestorska - to zdaniem Sebastiana Kulczyka trzy najważniejsze czynniki, które decydują o atraktycjności start-upów. Miliarder jest m.in. twórcą akceleratora dla start-upów - stworzył program Incredibles do którego mogą się zgłaszać firmy nie tylko z Polski, ale całej Europy Środkowo-Wschodniej.\nCzym jest Startup Hub Poland? O tym redaktor naczelny Business Insider Polska Łukasz Grass rozmawiał z przedstawicielem tej fundacji. Vikas Malhotra odpowiadał w programie Na Czasie. o polskim ekosystemie start-upów. Wyjaśniał, jak programy akceleracyjne prowadzone przez Startup Hub Poland wspierają firmy działające na polskim rynku.\nBusiness Insider Polska\nPremier Kanady, Justin Trudeau, dotrzymuje obietnicy wyborczej z 2015 roku. Każdy pełnoletni obywatel kraju będzie mógł od września legalnie używać marihuany. Dozwolone jest posiadanie do 30 gramów suszu i uprawianie do czterech krzaków konopi indyjskich. Dystrybucja narkotyku ma być prowadzona przez autoryzowanych dostawców. W ten sposób Kanada chce uderzyć w przestępców i lepiej kontrolować sprzedaż marihuany nieletnim.\nPo pilotażu czas na kolejną odsłonę akceleratora Sebastiana Kulczyka. Biznesmen zapowiadał, że nie będzie to wydarzenie jednorazowe i dotrzymuje słowa. Właśnie startuje druga edycja programu Incredibles. Tym razem zgłaszać się mogą startupy nie tylko z Polski, ale całej Europy Środkowo-Wschodniej.\n- Branża finansowa powinna się przyznać, że w naszym środowisku są dowody na istnienie zła systemowego. Czarne owce powinny być zawsze nazywane po imieniu i systematycznie eliminowane z rynku, bo mam wrażenie, że czasami postępują w myśl zasady: „Stwórzmy jakiś projekt, wyemitujmy obligacje i sprzedajmy to nieogarniętemu Kowalskiemu” - mówi w rozmowie z Business Insider Polska Artur Nowak-Gocławski. Prezes Spółdzielni ANG komentuje aferę GetBacku i dodaje, że jego branża musi się zmienić, a wszystkie rozmowy, w których istnieje ryzyko missellingowe, muszą być nagrywane.\nBill Gates, Jeff Bezos, Mark Zuckerberg i wielu ich miliarderów inwestują wspólnie w dwa startupy energetyczne, które mogą rozwiązać jeden z największych problemów związanych z energią odnawialną.\nNajpierw przejęcie Lotosu i Orlenu, teraz pożegnanie z fotelem ministra energii. Premier Morawiecki stracił cierpliwość do Krzysztofa Tchórzewskiego i chce jego odwołonia - donosi \"Parkiet\". Ostateczna decyzja należy jednak do prezesa PiS Jarosława Kaczyńskiego.\nRevolut uruchomi platformę do inwestowania w akcje i fundusze ETF - zapowiedziała spółka. Na początek klienci będą mogli kupować papiery wartościowe spółek z USA i Wielkiej Brytanii. Według wstępnych informacji, główną przewagą Revoluta wobec innych brokerów ma być brak prowizji.\nGdyby YouTube był samodzielną spółką, a nie częścią Googlowego imperium, jego wartość byłaby większa niż wielu gigantów biznesu - w tym IBM, Pepsi, Goldman Sachs czy General Electric. Co interesujące, wycena YT byłaby podobna do... tej Disneya - przynajmniej według wyliczeń analityków banku Morgan Stanley.\nZapytaliśmy Julię Krysztofiak Szopę co musi się wydarzyć, by w polskim ekosystemie startupowym wyrównały się proporcje kapitału prywatnego i państwowego. Prezes Startup Poland odpowiedziała trzema apelami do \"udziałowców\" całego środowiska: państwa, inwestorów i startupów.", "content_hash": "92343c5fca9322bdce14e2842c5d2d79ec0a6085831e80a7fb130f0751b95704", "text_len": 9239}
{"schema_version": 1, "id": "af202cc030ff6f295da504b5be2bae6cfac30501", "url": "https://businessinsider.com.pl/biznes/jak-zarzadzac-nowoczesnym-zespolem-oto-kluczowe-cechy-lidera-przyszlosci/p3tyqqw", "title": "Jak zarządzać nowoczesnym zespołem? Oto kluczowe cechy lidera przyszłości", "category": "Biznes", "scraped_at": "2025-12-13T17:37:08.887617Z", "text": "Jak zarządzać nowoczesnym zespołem? Oto kluczowe cechy lidera przyszłości\nRewolucja technologiczna wymusza błyskawiczne tempo zmian w firmach. Jak w tak szybkim tempie zarządzać swoim czasem i celami zespołu? Które elementy z dawnego podejścia do podejmowania decyzji już się zdezaktualizowały? Barbara Krakowiak, Dyrektorka Departamentu Analiz Kredytowych Bankowości Korporacyjnej w mBanku opowiada w \"Biznes Teraz\" o cechach, jakie musi posiąść współczesny lider. Radzi też, jak je osiągnąć.", "content_hash": "50fad6074a489ef52c988115c83186071a9a24b9feb40a8bd7ef579830e10439", "text_len": 493}
{"schema_version": 1, "id": "676b0aeae80a3efb4037527b2002aa1625b7a815", "url": "https://businessinsider.com.pl/biznes/jak-zmieniaja-sie-preferencje-polakow-w-e-commerce-click-to-pay-i-tokenizacja/9h7zqs1", "title": "Era formularzy dobiega końca. Nowe preferencje Polaków w płatnościach online", "category": "Biznes", "scraped_at": "2025-12-13T17:37:04.041136Z", "text": "Najpierw decyzja zakupowa, potem klik i… płatność jest zakończona. Bez wprowadzania danych, logowania i rejestracji w sklepie. To nie przypadek. Najnowsze badania pokazują, jak szybko zmieniły się preferencje Polaków i jak bardzo konsumenci oczekują rozwiązań działających w tle.\nNowy rytm zakupów\nMłodsi internauci mogą być zaskoczeni. Wielu z nas jednak pamięta czasy, gdy internetowe zakupy przypominały wypełnianie formularza podatkowego. Dopiero potem pojawiły się szybkie płatności, przelewy natychmiastowe i portfele elektroniczne. Jednak prawdziwa zmiana przyszła wtedy, gdy płatność zaczęła przypominać to, do czego przyzwyczaił nas świat offline.\nBo w sieci konsumenci też chcą doświadczenia, które nie wymaga skupienia na technicznych krokach. Z ich perspektywy płatność ma być szybka i bezpieczna. Click to Pay wpisuje się w tę zmianę i nadaje jej globalny standard. To dlatego konsumenci zapisali w tym rozwiązaniu już ponad 195 milionów kart na całym świecie. I dlatego coraz więcej osób deklaruje, że jeśli można zapłacić jednym kliknięciem, to właśnie ta metoda stanie się tą domyślną.\nKonsumenci wychodzą przed technologię\nPolski konsument jest technologicznym tradycjonalistą? To totalna bzdura. Badania przeprowadzone przez Minds & Roses dla Mastercard[1] pokazują, że polscy kupujący są gotowi na zmianę nawet szybciej, niż zakładał rynek. Aż 62 procent respondentów twierdzi, że rozwój technologii nam pomaga i jest naturalnym kierunkiem przyszłości. Z odpowiedzi wyłania się też pewien profil mentalności. Aż 54 procent badanych przyznaje, że lubi nowinki technologiczne i chętnie z nich korzysta, a ponad połowa uważa, że nowoczesne formy płatności są bezpieczne. Nie mówimy zatem o entuzjastach nowości. Z badań wyłania nam się obraz mainstreamowego konsumenta, który oczekuje prostoty i automatyzacji.\nAle w tej otwartości tkwi też kontrast. 37 procent badanych nie ufa sklepom, które proszą o wpisywanie danych. Ta sprzeczność jest jednak pozorna. To sygnał, że konsumenci chcą szybkości i wygody, ale nie zamierzają rezygnować z poczucia kontroli i bezpieczeństwa. I na szczęścia widać też wyraźny efekt oswojenia technologii. Osoby, które choć raz skorzystały ze stokenizowanej metody płatności, bardzo często zaczynają traktować ją jako domyślną. Niemal połowa z nich wskazuje, że to ich ulubiony sposób płacenia.\nA przecież coraz więcej Polaków używa stokenizowanych metod płatności nie tylko w internecie, lecz także w świecie fizycznym. Telefon zastępuje portfel, a karta wirtualna funkcjonuje w tle. Tak. Właśnie znaleźliśmy się w momencie przejścia. I rozgościliśmy się tu całkiem dobrze.\nTokenizacja zwiększa bezpieczeństwo\nA żeby w pełni zrozumieć Click to Pay, trzeba najpierw przyjrzeć się tokenizacji. To ona jest fundamentem omawianej zmiany. Można ją wyjaśnić w prosty sposób: klasyczny numer karty jest jak klucz do mieszkania. Jeśli go zgubisz, problem jest poważny. Token działa inaczej. To cyfrowy odpowiednik klucza, ale jednorazowy i dopasowany tylko do jednych drzwi.\nMastercard wprowadził tokenizację już dziesięć lat temu. To była decyzja technologiczna, która dopiero dziś ujawnia swoje pełne znaczenie. Tokeny są losowo generowane, zastępują prawdziwy numer karty i chronią dane konsumenta. Jeśli pojawi się incydent, naruszony jest jedynie token, czyli ten cyfrowy odpowiednik monety jednorazowego użytku. Game changer? Dla cyberprzestępców jest totalnie bezużyteczny.\nTokenizacja zmienia percepcję bezpieczeństwa. Dane konsumenta nie są widoczne dla sprzedawców. Znika strukturalne ryzyko wpisywania numeru karty w formularz, który wygląda niepewnie. To pierwszy krok do nowej rzeczywistości płatności — takiej, w której technologia działa w tle, a użytkownik nie musi rozumieć jej technicznych mechanizmów, żeby czuć się bezpiecznie.\nGlobalny standard wygody i bezpieczeństwa\nClick to Pay jest naturalną kontynuacją tej zmiany. To globalny standard płatności kartą w internecie — prosty w użyciu i działający tak samo na każdym urządzeniu i w każdym sklepie, który wdroży tę technologię. Użytkownik nie musi wpisywać danych karty ani pamiętać numeru CVC. Wszystkie karty mogą być zapisane w jednym profilu. System automatycznie rozpoznaje powracającego klienta, wykorzystując jego urządzenie lub adres e-mail. Nie wymaga logowania ani dodatkowych kroków, a jednocześnie daje pełną kontrolę nad wyborem karty i sposobem płatności.\nTo doświadczenie jest globalnie spójne. Click to Pay działa już m.in. w Stanach Zjednoczonych, Kanadzie, Wielkiej Brytanii, Australii, Singapurze, Niemczech czy Czechach. W Polsce jest dostępny u większości akceptantów i wdrożenia będą obejmowały coraz więcej sklepów i dostawców płatności. Nie ma też złudzeń co do tego, że ten standard będzie rozwijany na całym świecie.\nMastercard podjął zobowiązanie, że do 2030 roku w Europie zniknie konieczność ręcznego wpisywania numeru karty w e-commerce. W praktyce oznacza to, że doświadczenie płatności online będzie tak samo płynne jak zbliżenie telefonu przy terminalu. Ta perspektywa nie wydaje się wcale taka odległa.\nZyskuje cały rynek\nTa zmiana ma wymiar strategiczny. W portfelach banków i fintechów łatwo zobaczyć, że tokenizacja zwiększa lojalność użytkowników oraz częstotliwość zakupów. Karty stokenizowane generują wyższe wskaźniki autoryzacji i znacząco poprawiają doświadczenie użytkownika.\nWidać wyraźnie, że tokenizacja wpływa na zachowania płatnicze w długim terminie. Konsument, który raz doświadczy szybkości i wygody, wraca właśnie do tej metody płatności. To zmienia relację ze sklepami i markami. To również wzmacnia banki, bo karta przestaje być plastikową formą płatności, a staje się cyfrową usługą, która działa na każdym urządzeniu i w każdym scenariuszu zakupowym.\nKiedy płatność jest płynna i niezauważalna, sklepy tracą mniej porzuconych koszyków. Banki zyskują wyższą liczbę transakcji. Fintechy rozwijają ekosystem płatności bez tarcia. Konsument w tym układzie jest najważniejszy — bo to jego decyzje budują kierunek zmian.\nPłatność znika z pola świadomości\nClick to Pay nie jest więc tylko metodą płatności, a kolejnym krokiem w ewolucji, która zaczęła się od płatności zbliżeniowych. Zmiana, którą widzimy w zachowaniach zakupowych Polaków, jest już mierzalna. W badaniu Mastercard „Paid in Poland. A story of a choice”[2] połowa osób kupujących online deklaruje korzystanie ze stokenizowanych płatności, a 60 procent uznaje je za najszybszą metodę płacenia w internecie.\nJednocześnie aż połowa badanych przyznaje, że mogłaby korzystać z tokenizacji jeszcze częściej, gdyby lepiej rozumiała mechanizm i jego bezpieczeństwo. To ważny sygnał dla banków i partnerów rynku płatniczego. Konsumenci nie czekają, aż rozwiązania staną się popularne — oni oczekują, że będą dostępne wszędzie, tak samo intuicyjne i niewymagające ich uwagi.\n[1] Badanie Minds & Roses Click to pay: Ocena nowej formy płacenia kartą on-line, maj 2023\n[2] Raport \"Paid in Poland: A story of choice\" opracowany przez Mastercard w styczniu 2025 w oparciu o badanie 1000 polskich konsumentów przeprowadzone przez Minds&Roses na zlecenie Mastercard (ankieta online, listopad 2024)", "content_hash": "8e1e48ac7b53629467024ab3ab92a8c4f5bea03bb6d837d7cd3befd2d75c9845", "text_len": 7111}
{"schema_version": 1, "id": "392481bd6e88b036eba987667c930163cf07b2bd", "url": "https://businessinsider.com.pl/biznes/media", "title": "Media", "category": "Biznes", "scraped_at": "2025-12-13T17:36:56.773180Z", "text": "Zygmunt Solorz po dniach nieobecności pojawił się publicznie. W poniedziałek wziął udział — zdalnie — w walnym zgromadzeniu ZE PAK. W jego trakcie z rady nadzorczej odwołano jego synów Tobiasa Solorza i Piotra Żaka oraz wieloletniego prawnika Jarosława Grzesiaka.\nTVN górą w sporze z Krajową Radą Radiofonii i Telewizji. Sąd uznał, że szef tej instytucji opóźniał, a nawet utrudniał przyznanie koncesji. Jeśli odwołanie nic nie zmieni, zapłaci sporą grzywnę.\nKatarzyna Dowbor została nową szefową Fundacji TVP. Informację przekazał Tomasz Sygut, dyrektor generalny telewizji publicznej.\nSzef Meta Platforms Mark Zuckerberg oświadczył, że urzędnicy administracji prezydenta USA Joe Bidena wywierali presję na jego firmę, aby cenzurowała podczas pandemii treści związane z COVID-19 — podała we wtorek agencja Reutera.\n\"Wiadomości\" wracają na antenę — teraz będą emitowane w stacji wPolsce 24. Ich szefem będzie Marcin Tulicki, który był gwiazdą TVP za czasów PiS.\nTV Republika zapłaciła pierwszą ratę za koncesję. Wyniosła ona blisko 2 mln zł.\nSzef Krajowej Rady Radiofonii i Telewizji chce współpracować z premierem. Z tego powodu Maciej Świrski wysłał do Donalda Tuska list\nPrzez ponad sześć lat współpracy z Telewizją Polską Magdalena Ogórek zarobiła brutto prawie trzy mln zł — podaje natemat.pl.\nNiezmiennie to tradycyjne media uważane są za najbardziej wiarygodne źródło informacji — wynika z sondażu SW Research dla rp.pl.\nPrzychody Warner Bros. Discovery w ostatnim kwartale zmalały o 6 proc. do 9,7 mld dol. — informuje serwis Wirtualne Media. W wyniku odpisów dotyczących głównie telewizji strata netto sięgnęła 10 mld.\nZałożyciel południowokoreańskiego giganta technologicznego Kakao Corp, Kim Beom Su, został aresztowany we wtorek pod zarzutem manipulowania akcjami podczas przejęcia znanej w branży K-Pop agencji artystycznej SM Entertainment.\nPrezes TVP Tomasz Sygut polecił rozpocząć kontrolę rozliczeń propagandowego serialu \"Reset\". Ekipa kierująca telewizją za rządów PiS wykorzystała serial do ataku na Donalda Tuska. Rachunki za produkcję budzą ogromne wątpliwości — poinformowała we wtorek \"Gazeta Wyborcza\".\nPrzerwa w dostępie do niektórych usług Microsoftu sparaliżowała w piątek działalność wielu firm na całym świecie. Amerykański gigant technologiczny poinformował, że podejmuje \"środki łagodzące\" do czasu rozwiązania problemu.\nBędziemy gotowi do rozmów ze środowiskiem wydawców prasy o narzędziach wsparcia prasy przez państwo — powiedział podsekretarz stanu w resorcie kultury Andrzej Wyrobiec. Musimy wziąć pod uwagę doświadczenia państw, które wdrożyły mechanizmy arbitrażowe. Nie wszędzie przyniosły one oczekiwany skutek — dodał.\n\"Halo, tu Polsat\" — pod taką nazwą emitowany ma być program śniadaniowy Telewizji Polsat. Na antenie ma pojawić się pod koniec sierpnia.\nJakub Biel, bloger i twórca internetowy zajmujący się w sieci tematyką marketingu i mediów, w ostatnich tygodniach stworzył popularny cykl, w którym pokazywał, jak wyglądałyby reklamy, gdyby marki mówiły samą prawdę. Jego praca nie spodobała się Biedronce, która zagroziła twórcy konsekwencjami prawnymi, jeśli nie usunie swoich dzieł z sieci.\n— Widzimy, że skończyła się zmowa spółek Skarbu Państwa przeciwko niezależnym mediom, w tym Agorze — tak Bartosz Hojka, prezes spółki wydającej m.in. \"Gazetę Wyborczą\", odpowiada na pytanie, czy państwowe firmy znowu reklamują się w wydawnictwie.\nNowym szefem portalu TVP Info został Patryk Zalasiński. Pracował on już w TVP, ale odszedł w 2016 r., gdy nie chciał się podporządkować politycznym decyzjom kierownictwa — przypomina serwis Wirtualne Media.\nTVP donosi do prokuratury na Jacka Kurskiego i inne osoby pozostające w różnych okresach członkami Zarządu oraz Rady Nadzorczej. Chodzi o wielomilionowe zobowiązania, co narazić mogło TVP na szkodę wielkich rozmiarów.\nBracia Michał i Jacek Karnowski proszą o wsparcie swoich mediów. Na stronie głównej portalu wPolityce.pl pojawiła się prośba o przekazywanie darowizn na Fratrię, wydającą też \"Sieci\" wPolsce. O wpłaty apeluje też fundacja założona niedawno m.in. przez dziennikarzy — podają wirtualnemedia.pl.\nPo sześciu pełnych sezonach Polsat stracił prawa do pokazywania rozgrywek Ligi Mistrzów UEFA. Najbardziej elitarne rozgrywki klubowe od przyszłego od jesieni 2024 r. będą transmitowane przez Canal+. Nadawca właśnie poinformował o tym w oficjalnym komunikacie.\nRaptem w piątek z zarządu Polska Press odwołano cały zarząd, a Orlen już zamieścił ogłoszenie dotyczące pracy dla nowego prezesa. Kandydaci czas na zgłoszenia mają jedynie do środy.\nRadio Kraków sprzedało fortepian koncertowy Steinwaya, który w ubiegłym roku kupiło za milion złotych. Powód? Nie ma pieniędzy.\nGrupa ZPR Media, której właścicielem jest milioner Zbigniew Benbenek, złożyła ofertę zakupu wydawnictwa Polska Press. O sprawie pisze \"Presserwis\".\nKancelaria Sejmu zlikwiduje Centrum Informacyjne Sejmu, czyli komórkę odpowiedzialną za obsługę medialną. Powstać ma nowa jednostka — dowiedział się nieoficjalnie portal Wirtualnemedia.pl.\nWeto prezydenta Andrzeja Dudy miało wywrzeć presję na rząd w kwestii zmian w mediach publicznych. Takiego efektu się jednak nie spodziewał. Minister kultury poszedł na całość i w związku z brakiem pieniędzy na media publiczne postawił m.in. TVP w stan likwidacji.\nSytuacja wokół mediów publicznych mimo świąt jest dynamiczna. Rada Mediów Narodowych zgłosiła we wtorek Michała Adamczyka na stanowisko prezesa TVP.\nZnani z ostatnich lat reporterzy Wiadomości prawdopodobnie już w TVP się nie pokażą. To samo dotyczy kilku innych popularnych programów w telewizji. Wśród ich zastępców ma być m.in. Maciej Orłoś i Zbigniew Łuczyński.\n\"Politycy poprzedniego rządu informują struktury unijne o sytuacji w TVP. Czekam, aż zadzwonią również do mnie\" — napisał na X (dawnym Twitterze) Marian Banaś. W ten sposób prezes Najwyższej Izby Kontroli odniósł się do ostatnich działań polityków Prawa i Sprawiedliwości, którzy skarżą się Brukseli na zmiany w TVP.", "content_hash": "a7ef1903ced912a85176d0d4371627c8839c8958905930b4d567fd73326d7a2e", "text_len": 5960}
{"schema_version": 1, "id": "51a8a5e74625987e458fc53e180b446383678a8f", "url": "https://businessinsider.com.pl/biznes/nowy-pracodawca-andrzeja-dudy-dostal-milionowa-kare-naruszenia-i-nieprawidlowosci/364el5t", "title": "Nowy pracodawca Andrzeja Dudy dostał milionową karę. \"Naruszenia i nieprawidłowości\"", "category": "Biznes", "scraped_at": "2025-12-13T17:37:06.497591Z", "text": "Nowy pracodawca Andrzeja Dudy dostał milionową karę. \"Naruszenia i nieprawidłowości\"\nBank Litwy poinformował, że nałożył karę w wysokości 1,8 mln euro na litewskiego operatora płatności Zen.com. W toku kontroli wykrył liczne naruszenia przepisów i nieprawidłowości. Kilka tygodni temu do rady firmy dołączył były prezydent Polski Andrzej Duda.\nJak informuje TVN24, litewscy regulatorzy zapowiedzieli kontrolę w zen.com już w 2024 r. Co więcej, to nie pierwsza taka sytuacja. W 2021 r. i 2022 r. operator otrzymał już kary w wysokości 60 i 30 tys. zł.\nTeraz kara jest bardziej dotkliwa i wynosi 1,8 mln euro. Bank Litwy poinformował TVN24, że \"w toku kontroli stwierdzono naruszenia przepisów prawa oraz nieprawidłowości w działalności\".\nJak czytamy, firma \"nie zapewniła odpowiedniej oceny ryzyka klientów\", nie stosowała też \"we wszystkich przypadkach wzmocnionych środków monitorowania wobec klientów wysokiego ryzyka\".\nZen.com działa na litewskiej licencji, ale został założony w Polsce. W październiku były prezydent Andrzej Duda poinformował, że dołączył do rady fundacji.\n\"Po latach służby publicznej chcę wykorzystywać swoje doświadczenie do wspierania rozwoju technologii i innowacji, które mają realny wpływ na gospodarkę\" — tak tłumaczył swoją decyzję w rozmowie z \"PB\" były prezydent Andrzej Duda.\nZobacz także: Przekonać nieprzekonanych do płatności w sieci. Polak ma na to patent\nAplikacja Zen.com bywa określana \"polskim Revolutem\", ale jej twórca mówił w rozmowie z Business Insider Polska, że nie chce, by była ona kojarzona tylko z płatnościami.\nJak opowiada Dawid Rożek, chce przekonać do internetowych zakupów tych nieprzekonanych. I zaoferować \"spokój\" tym, którzy obawiają się, że coś pójdzie nie tak — telefon przyjdzie w złym kolorze, głośnik nie połączy się z telefonem lub, że tablet wpadnie do wanny.\nZEN.com powstał w 2018 r. w Rzeszowie, ale funkcjonuje w oparciu o litewską licencję.", "content_hash": "91d172d356e2bac1622233461bb3f31399317904887409a841e32796fa8109ca", "text_len": 1912}
{"schema_version": 1, "id": "4b8cf80dbef75b84f3bea6e0541ae80e73e1171d", "url": "https://businessinsider.com.pl/biznes/polacy-dywersyfikuja-portfele-poza-europa-sprawdzamy-dlaczego-coraz-czesciej/rtfkmnc", "title": "Polacy dywersyfikują portfele poza Europą. Sprawdzamy, dlaczego coraz częściej wybierają Dubaj", "category": "Biznes", "scraped_at": "2025-12-13T17:37:02.791285Z", "text": "Polacy dywersyfikują portfele poza Europą. Sprawdzamy, dlaczego coraz częściej wybierają Dubaj\nKapitał wędruje tam, gdzie bezpieczeństwo spotyka się z ponadprzeciętnym zwrotem. Dla coraz większej grupy polskich inwestorów takim miejscem stał się Dubaj. Stabilne regulacje, brak podatków od nieruchomości i wysoka rentowność najmu sprawiają, że rynek Zjednoczonych Emiratów Arabskich wydaje się logicznym kierunkiem dywersyfikacji portfela. W centrum tej zmiany znajdziemy już model inwestowania oparty na kontroli procesu i wsparciu lokalnych ekspertów.\nGdy europejskie rynki przechodzą przez fazę regulacyjnej i kosztowej transformacji, Zjednoczone Emiraty Arabskie chcą zaproponować inwestorom jasne zasady gry i atrakcyjną relację ryzyka do potencjalnego zwrotu.\nPotencjalnym nabywcom przejść suchą nogą przez taki proces pomagają eksperci, tacy jak View Patrycja Mierzwińska, którzy specjalizują się w doradztwie i kompleksowej obsłudze inwestorów z Polski na rynku nieruchomości w Dubaju. Ten model działania powstał z założenia, że wejście na zagraniczny rynek wymaga precyzyjnego zarządzania procesem. Od etapu selekcji projektów po odbiór kluczy.\nRynek, który stał się benchmarkiem\nA Dubaj stał się rynkiem odniesienia dla inwestorów szukających przewidywalności i wysokiej efektywności kapitału. Miasto przyciąga talent, technologię i kapitał na skalę globalną. I należy przyznać, że robi to konsekwentnie, bez nagłych zwrotów legislacyjnych i fiskalnych.\nNajmocniejszymi argumentami dla wielu będą liczby. Stopy zwrotu rzędu 8–10 proc. rocznie pozostają standardem, a w dobrze dobranych projektach wynik może być wyższy. Brak podatku od dochodu z najmu i brak podatku od nieruchomości wzmacniają realną efektywność inwestycji. Deweloperzy oferują modele płatności oparte na transzach, bez kosztów kredytowych, co zwiększa płynność kapitału na etapie realizacji projektu.\nWedług raportu UBS Global Real Estate Bubble Index 2025 wskaźnik ceny do czynszu (price-to-rent) w Dubaju wynosi zaledwie 15 lat. Dla porównania: w Zurychu to 43 lata, a w Mediolanie 27 lat. Z kolei wskaźnik ceny do dochodu (price-to-income) w Dubaju to 8 lat, podczas gdy np. w Londynie to 12 lat. Docenić należy także stabilność cyklu. Listopad był bowiem 57. miesiącem z rzędu wzrostu cen nieruchomości. Jest to efektem rosnącego popytu, migracji wykwalifikowanych pracowników, wzmacniającej się infrastruktury biznesowej i polityki przyciągania talentów. Dubaj dziś zarządza wzrostem, a nie reaguje na niego. Tę fundamentalną różnicę inwestorzy zwyczajnie cenią.\nNic dziwnego, że na tym rynku widzimy coraz więcej inwestorów z Polski. Lokują tu kapitał z kilku powodów: chcą chronić majątek, zapewnić sobie dodatkowe źródło przychodu i utrzymać ekspozycję na rynek o realnym potencjale wzrostu w długim okresie. Jednocześnie szukają partnera, który rozumie lokalne realia i gwarantuje kompleksowe wsparcie; od selekcji projektów deweloperskich po obsługę formalności i finalny odbiór lokalu.\nKim jest dzisiejszy polski inwestor zagraniczny?\nProfil inwestora się zmienił. Jeszcze niedawno zagraniczny zakup był domeną wyłącznie najzamożniejszych. Dziś na rynek wchodzą przedsiębiorcy z sektora MŚP, osoby rozwijające portfele inwestycyjne, przedstawiciele wolnych zawodów oraz profesjonaliści, którzy osiągnęli poziom stabilności pozwalający myśleć globalnie.\nWspólnym mianownikiem stał się… pragmatyzm. Inwestorzy łączą analityczne podejście z długoterminową perspektywą. Oczekują wysokiej jakości projektów, stabilności prawa własności i transparentności procesów. Chcą pewności, że inwestycja będzie zarządzana profesjonalnie, nawet gdy oni sami pozostaną w Polsce.\nW tym modelu kluczową rolę odgrywa międzynarodowy partner inwestycyjny prowadzący inwestora przez cały proces. Patrycja Mierzwińska działa na tym styku jako podmiot, który łączy polską kulturę doradczą z praktyczną znajomością realiów Dubaju. Współpraca z największymi deweloperami, takimi jak Damac, Emaar czy Sobha, oraz wyróżnienie otrzymane od Damac Properties za wkład w rozwój ich portfela inwestycyjnego, budują wiarygodność potrzebną na rynku, na którym reputacja jest walutą.\n— Inwestuję w nieruchomości w Dubaju, dlatego zawsze rekomenduję tylko te projekty, które sama wybrałabym dla siebie. Dzięki temu moi klienci mają pewność, że otrzymają rzetelne doradztwo oparte na praktycznym doświadczeniu, a nie na marketingowych obietnicach — tłumaczy właścicielka marki View.\nDecyzja strategiczna, nie impuls\nNajbardziej charakterystyczna dla tego rynku jest logika inwestowania. Inwestorzy analizują dane, odwiedzają miasto, obserwują dynamikę sezonu — szczególnie między listopadem a marcem, kiedy miasto przyciąga globalnych gości, a popyt na wynajem osiąga szczyt.\nNie bez znaczenia jest również lifestyle’owa otoczka. Dubaj oferuje infrastrukturę, która łączy funkcjonalność i jakość. Mamy tu całoroczne słońce, rozwinięty transport, dostęp do usług premium, bezpieczeństwo i rygorystyczne standardy wykończenia. W wielu projektach w pakiecie inwestor nabywa też dostęp do przestrzeni rekreacyjnych, prywatnych plaż, usług concierge i nowoczesnych przestrzeni wspólnych.\nTo wszystko jednak pozostaje tłem. Fundamentem jest to, że inwestorzy traktują Dubaj jako element strategii ochrony i pomnażania kapitału. Budują portfele i patrzą długoterminowo. Działają z myślą o bezpieczeństwie, płynności i konsekwentnym wzroście wartości.\nGlobalizacja inwestowania trwa. Polscy inwestorzy coraz częściej wybierają rynki, na których zasady są jasne, infrastruktura inwestycyjna rozwinięta, a jednocześnie możliwe jest osiągnięcie ponadprzeciętnej efektywności kapitału. Dubaj spełnia te kryteria, a jego atrakcyjność wynika z faktów. To stabilność regulacyjna, wysoka rentowność, brak podatków od nieruchomości i efektywny proces zakupu.", "content_hash": "4741f3dbc187ceef6d23d00b2167041d5e3740ca97e83e5bea4dc67b45ef0c90", "text_len": 5793}
{"schema_version": 1, "id": "7e715fc3a297e529681edb054aefa5c81220488d", "url": "https://businessinsider.com.pl/biznes/polacy-mocno-inwestuja-w-oze-or-onet-rano/spcv4dz", "title": "Polacy mocno inwestują w OZE! | Onet Rano", "category": "Biznes", "scraped_at": "2025-12-13T17:37:07.716649Z", "text": "Polacy mocno inwestują w OZE! | Onet Rano\nW Onet Rano Wiem Odeta Moro rozmawia z Sebastianem Jandą, prezesem PGE Obrót, o tym, jak Polacy przechodzą od biernych odbiorców energii do aktywnych prosumentów i dlaczego fotowoltaika stała się jednym z najpopularniejszych wyborów w polskich domach. Odcinek opiera się na najnowszych danych pokazujących ponad 1,5 mln prosumentów oraz dynamiczny wzrost mikroinstalacji, które zmieniły sposób, w jaki konsumenci produkują i zarządzają energią. Gość obala najczęstsze mity dotyczące opłacalności paneli, bezpieczeństwa instalacji i zasad net billingu, wyjaśniając, co naprawdę wpływa na zwrot z inwestycji. Rozmawiamy także o rosnącej roli magazynów energii, które w połączeniu z PV zwiększają autokonsumpcję i przewidywalność rachunków. W programie podkreślona zostaje ekonomiczna motywacja Polaków do inwestowania w OZE oraz wpływ rosnących cen prądu na szybsze zwroty z instalacji. Na koniec omawiamy scenariusze rozwoju domowej energetyki do 2030 roku, rolę taryf dynamicznych, cyfryzacji i lokalnych społeczności energetycznych.", "content_hash": "2cd2c595fe8544df8061b1a745dc3df5af4b7f27ad1430cdd8a529d2e5d9ef5d", "text_len": 1075}
{"schema_version": 1, "id": "ad32c73d11f1507e4d22b0cdbbc431b5c53edc1d", "url": "https://businessinsider.com.pl/biznes/regiojet-podal-rozklad-jazdy-pociagow-w-polsce-nowe-polaczenia/54ckwm9", "title": "Rośnie konkurencja na kolei w Polsce. Czeski przewoźnik obsłuży nowe połączenia", "category": "Biznes", "scraped_at": "2025-12-13T17:37:11.347107Z", "text": "Rośnie konkurencja na kolei w Polsce. Czeski przewoźnik obsłuży nowe połączenia\nW nowym rozkładzie jazdy przewoźnika kolejowego RegioJet w Polsce pojawiły się kursy do Trójmiasta oraz z Warszawy do Pragi. Czesi zaczną jednak 14 grudnia z mniejszą liczbą kursów, niż pierwotnie zapowiadali. Przepraszają i oddają pieniądze za zakupione bilety.\nRegioJet od września realizował przewozy na trasie Kraków-Warszawa, ale od 14 grudnia rozszerzy swoją działalność. Nowością będą połączenia:\n- Kraków – Warszawa – Gdynia\n- Warszawa – Ostrawa – Praga\nDalszy ciąg tekstu pod materiałem wideo\nZamiast sześciu par pociągów na trasach Kraków-Warszawa będą jednak trzy połączenia dziennie, a kolejne zostaną uruchomione stopniowo w najbliższych tygodniach – poinformował przewoźnik w czwartkowym komunikacie.\nRegioJet ogranicza też skalę startu swoich połączeń pomiędzy Warszawą a Trójmiastem. Spółka zapowiadała pod koniec listopada kursowanie trzech par pociągów dziennie na tej trasie, tymczasem w czwartek podała, że spośród pociągów na trasie Kraków–Warszawa jeden zostanie przedłużony do Gdyni.\nCzytaj też: Co oferuje RegioJet w Polsce? Darmowa kawa nie dla wszystkich\nJak podał czeski przewoźnik, zapowiedziane wcześniej połączenia, które nie zostaną uruchomione wraz z wejściem nowego rozkładu jazdy na kolei, czyli od 14 grudnia, będą uruchamiane \"stopniowo w najbliższych tygodniach\".\n\"RegioJet jest w Polsce nadal w fazie próbnej i nie wszystko udaje nam się realizować zgodnie z planem i tak szybko, jak byśmy chcieli. Postanowiliśmy nie ryzykować i zapobiec ewentualnym problemom w ruchu. Start żółtych pociągów rozłożyliśmy zatem na dłuższy okres\" — wyjaśnił, cytowany w komunikacie, właściciel RegioJet, Radim Jančura.\nPrzewoźnik sprecyzował, że połączenia między Krakowem, Warszawą a Trójmiastem będą sukcesywnie wprowadzane od połowy stycznia.\nPieniądze będą zwracane plus 100 zł\nRegioJet przeprasza pasażerów, którzy zdążyli już kupić bilety na kursy, które nie ruszą zgodnie z pierwotnym planem. Pieniądze za bilety zostaną zwrócone, a dodatkowo pasażerom automatycznie przyznany zostanie bon w wysokości 100 zł.\nCzytaj też: Warszawa Zachodnia w nowym wydaniu. Zobacz, co się zmieniło\nTo nie pierwsze opóźnienie z wprowadzaniem pociągów w Polsce przez RegioJet. Pod koniec listopada przewoźnik poza zapowiedziami nowych połączeń poinformował, że debiut relacji Warszawa–Poznań przesunięty został na 1 lutego 2026 r. We wrześniu spółka zapowiadała sześć par połączeń na tej trasie w nowym rocznym rozkładzie jazdy.\nRegioJet jest kolejnym czeskim przewoźnikiem wzmacniającym swoją obecność na polskim rynku. W sierpniu Leo Express zapowiedział, że od 1 marca 2026 r. przedłuży trasę Praga–Kraków do Warszawy, obsługując ją dwa razy dziennie.\nSpór z PKP Intercity\nRozwój działalności RegioJet w Polsce odbywa się w atmosferze sporu z PKP Intercity. Na początku listopada czeski portal branżowy Z dopravy opublikował oświadczenie spółki zapowiadające skargę do Komisji Europejskiej.\nRegioJet zarzuca polskim spółkom kolejowym powiązanym z Grupą PKP m.in. utrudnianie finalizacji zakupu obiektu za ponad 55 mln zł, odmowę udostępnienia powierzchni reklamowych na dworcach oraz spowalnianie tras w rozkładach jazdy względem połączeń PKP Intercity. Spółka twierdzi także, że pracownikom PKP Intercity zabrania się podejmowania pracy dla konkurencyjnego przewoźnika.\nPKP Intercity w odpowiedzi podkreśliło, że działa w sposób transparentny, zgodny z przepisami oraz standardami etycznymi.", "content_hash": "8e9dd98fdd5e128cd9a7bd2ea1b0cc193d9f02b3cc9ccfa68f2ff0a0dd39d1e9", "text_len": 3485}
{"schema_version": 1, "id": "754c8210b6e2411a2f4c5bbca0a27812260eeb69", "url": "https://businessinsider.com.pl/biznes/rozwoj-osobisty", "title": "Rozwój osobisty", "category": "Biznes", "scraped_at": "2025-12-13T17:36:58.022377Z", "text": "Miejsce pracy może wydawać się skomplikowanym labiryntem pełnym wyzwań i przeszkód — szczególnie dla pracowników, którzy mają zastrzeżenia do pracy osób na wyższych stanowiskach. Wówczas może się wydawać, że bezpośrednie podejście jest najlepsze, gdy chodzi o skargi i uwagi, ale w praktyce nie zawsze jest to prawdą. Wyrażanie swoich uwag bez strategii może być szkodliwe dla twojej kariery.\nOpieka nad dziećmi jest tutaj znacznie tańsza i lepsza, ale tęsknimy za wygodą zakupów na Amazonie.\nMichael Jordan to najbogatszy koszykarz wszech czasów. Stał się nim po sprzedaży swoich udziałów w klubie NBA Charlotte Hornets. Obecnie majątek Jordana wyceniany jest na 3,5 mld dol. Gwiazdor ma za sobą kilka gigantycznych sukcesów, a teraz można dopisać do nich jeszcze jeden: zbudowanie ogromnego bogactwa.\nPragniesz udanego życia? Zacznij robić tych 7 rzeczy, najlepiej każdego dnia i regularnie. To relatywnie małe zmiany, ale jeśli je wprowadzisz i będziesz stosował przez długi czas, wyraźnie poprawią jakość twojego życia. A często też przyczynią się do sukcesu w biznesie i w pracy.\nOd drukowania na żądanie po sprzedaż ubrań online. Istnieją ciekawe sposoby na zarabianie pieniędzy w internecie i miliony ludzi robią to każdego dnia. Istnieje wiele pomysłów na biznes, które możesz wypróbować w domu, korzystając z laptopa i solidnego połączenia internetowego. Przedstawiamy kilka z nich, często bardzo ciekawych i oryginalnych.\nNajbardziej skuteczni i inspirujący liderzy stale inwestują w swój rozwój osobisty. Przygotowują się do myślenia, działania i zachowywania w każdej sytuacji. Mają satysfakcjonujące życie, które obejmuje, ale nie jest zdominowane przez ich role zawodowe, pozwalając im patrzeć na przywództwo od wewnątrz na zewnątrz.\nMówi, że cheat day go nie kusi, a na myśl o pizzy i pączkach robi mu się niedobrze.\nRobert Greene to autor popularnej książki \"48 praw władzy\". Pomimo że jego prace były krytykowane za ich manipulacyjny ton i cyniczne podejście do władzy, Greene zdobył duże uznanie za swoją dogłębną analizę dynamiki władzy. Jego książki są często używane jako podręczniki w świecie biznesu, polityki i strategii.\nNawet 20 tys. osób co roku próbuje zdobyć szczyt Mont Blanc. Wśród nich nie brakuje przedsiębiorców, którzy lubią wyzwania. Ta przyjemność kosztuje od ok. 11 500 zł (2590 euro) i jest to wówczas wyprawa zorganizowana, włącznie z wejściem aklimatyzacyjnym i przewodnikami.\nJako osoba, która łatwo popada w prokrastynację i rozproszenie, miałem ciągłe problemy z osiąganiem swoich celów. Nie mogłem sobie pozwolić na brak koncentracji, bo jako freelancer, prócz etatu programisty, wykonywałem dodatkowe zlecenia, do tego prowadziłem bloga. Aż w końcu wypróbowałem \"tryb mnicha\".\nProkrastynacja, znana też jako zwlekanie, to zachowanie polegające na odkładaniu lub unikaniu zadań czy decyzji, które powinny być wykonane. Zamiast działać w sposób wydajny i produktywny, osoba, która prokrastynuje, angażuje się w działania mało istotne lub po prostu marnuje czas.\nPracownik zdalny, który siada do biurka o 7.30 i ma wolne popołudnia, twierdzi, że taki harmonogram \"znacznie ułatwia mu zarządzanie skupieniem, energią i ogólnym nastawieniem\".\nPraca w domu może być wspaniałym lub traumatyzującym doświadczeniem. Niezależnie od tego, czy uwielbiasz swoje życie zawodowe, czy też przysparza ci ono bólu głowy, zaskakujące jest, jaką różnicę mogą zrobić odpowiednie nawyki, które praktykujesz, pracując z domu.\nCzy pierwsze, co robisz po przebudzeniu, to sięgnięcie po telefon? Nawet nie wiesz, jaką krzywdę sobie wyrządzasz. Pewien dyrektor i właściciel firmy znalazł sposób, jak uwolnić się od kompulsywnego przeglądania telefonu z rana. Dzięki temu, jak mówi, zaczyna dzień z większą energią i jasnym umysłem.\nCoraz mniej czasu spędzamy ze znajomymi. A przynajmniej nie w takiej formie jak kiedyś. Jesteśmy nadmiernie przywiązani do naszych telefonów, telewizorów, komputerów i biurek, które coraz częściej znajdują się w tych samych czterech ścianach. Tam też jemy, śpimy i odpoczywamy, do tego coraz częściej zupełnie sami.\nMowa ciała stanowi istotną i często nieuświadomioną część umiejętności wzbudzania sympatii lub perswazji. To dobra wiadomość dla tych, którzy starają się być bardziej przekonujący i lubiani. Wystarczy wprowadzić kilka prostych zmian, by zwiększyć szansę, że inni obdarzą nas większą sympatią.\nJeśli stawiamy na rozwój osobisty, wcześniej czy później natrafimy na książki lub porady coachów, którzy przekonują do wczesnego wstawania. \"Zacznij dzień o 5 rano i wyprzedź konkurencję\" – głoszą często hasła zwolenników klubu 5 AM. Ale czy rzeczywiście jest coś niezwykłego w rozpoczynaniu dnia o piątej nad ranem?\nBrak podwyżki płacy przy jednoczesnej inflacji obowiązków zawodowych może prowadzić do stresujących sytuacji. Jednocześnie przełożeni nie zawsze wiedzą (lub udają, że nie wiedzą), jakie są nasze oczekiwania. Oto poradnik jak w efektywny sposób uzyskać upragnioną podwyżkę.\nWspółzawodnictwo rodzi zazwyczaj wiele emocji. Dotyczy to zarówno sportów indywidualnych, jak i drużynowych, dyscyplin wymagających sprawnej kondycji fizycznej, jak i jasnego umysłu. Łącząc rywalizację z polemiką, otrzyma się unikatowy pojedynek, który poza niezapomnianymi przeżyciami niesie za sobą również bogactwo wiedzy i doświadczenia. Podczas piątej edycji #LinkedInLocalVirtual będzie miała miejsce „walka” influencerów, a zamiast pięści narzędziami staną się… argumenty. Konferencja #LLV, która jest spotkaniem praktyków największej biznesowej sieci świata, odbędzie się w dniach 12-14 października. Główne tematy, wokół których będą się poruszać prelegenci to m.in. skuteczna sprzedaż w kanałach online, automatyzacja marketingu oraz projektowanie programów employer brandingowych. Spotkanie online jest w pełni bezpłatne, a rejestracja na nie nadal możliwa! Zarejestruj się już dzisiaj\nJuż za dwa lata, ponad ¼ pracowników będzie należeć do pokolenia Z, które odrzuca wywodzącą się jeszcze z lat 90. kulturę robienia kariery za wszelką cenę. To wymusi zmianę sposobu zarządzania zespołem przez menadżerów. Pomocą dla firm mogą być uczelnie wyższe, które coraz częściej sięgają po wsparcie wykładowców z zewnętrznych firm szkoleniowych. Altkom Akademia, we współpracy z wybranymi uczelniami, przygotowała ofertę studiów podyplomowych w obszarze nowoczesnego zarządzania zespołem.\nEuropejski Kongres Finansowy przyciąga co roku do Sopotu ponad 1500 uczestników wielu różnych branż. Są wśród nich menedżerowie najwyższych szczebli i decydenci kształtujący politykę gospodarczą Polski zainteresowani również pozyskiwaniem utalentowanych studentów. Akademia EKF integruje młodych studentów, którzy mają aspiracje do robienia czegoś w imię wspólnego dobra, a przy okazji chcą nauczyć się czegoś nowego.\nWiele osób uważa, że pieniądze szczęścia nie dają lub nie osiągną finansowego sukcesu, ponieważ świat jest niesprawiedliwy. Te 3 audiobooki zmieniają sposób patrzenia na pieniądze, a rady w nich zawarte pomagają osiągać ambitne cele oraz własny dobrostan finansowy. Aby dowiedzieć się, jak przyciągać pieniądze potrzebujesz tylko dostępu do audiobooka, słuchawek i trochę czasu w drodze do pracy, podczas spaceru, biegania, prasowania i innych monotonniejszych zajęć. Jeśli się pośpieszysz, skorzystasz ze streamingu audiobooków na promocyjnych warunkach.\nNie opadł na dobre kurz po kilkuletniej pandemii, która zredefiniowała sposób naszej pracy, nauki i rozrywki, a tuż u naszych granic wraz z wojną w Ukrainie wypłynął kolejny „czarny łabędź”. Nieprzewidywalność stała się kluczowym elementem rzeczywistości, nie tylko tej społecznej, ale również gospodarczej i biznesowej. Na dobre zmieniła nie tylko codzienne funkcjonowanie, ale i komunikację z pracownikami, klientami i partnerami. Już 1 i 2 czerwca po raz czwarty odbędzie się konferencja #LinkedinLocalVirtual – spotkanie praktyków największej biznesowej sieci świata. Podczas kilkunastu sesji wirtualnych, eksperci powiedzą jak w czasie turbulentnych zmian kształtować strategię employer brandingu oraz social sellingu.\nAby ułatwić osobom ze szczególnymi potrzebami korzystanie z transportu zbiorowego, a przewoźnikom świadczenie usług dla tych osób PFRON wraz z partnerami opracował przystępne standardy. Oferuje także dla nich szkolenie „Różni podróżni – obsługa bez barier”.\nOglądając doniesienia ze świata polityki i stykając się z osobami piastującymi kierownicze stanowiska w firmie, nierzadko odnosimy wrażenie, że ważne stanowiska są często zajmowane przez niekompetentne osoby. Amerykański politolog Brian Klass tłumaczy, jakie są powody tego zjawiska i jak przeciwdziałać pandemii niekompetentnych ludzi na wysokich stanowiskach.\nFilantrop to osoba, która poświęca swój czas, pieniądze lub zasoby na cele, w które wierzy. Może on przekazywać pieniądze organizacjom charytatywnym, wspierać cele społeczne lub przyczyniać się do rozwoju sztuki i nauki. Filantropia to coś więcej niż tylko dobroczynność – w definicję tego słowa wpisuje się także wykorzystywanie swoich zasobów do wywierania pozytywnego wpływu na świat. Choć filantropi mogą mieć różne motywacje do udzielania pomocy, wszyscy dzielą wspólny cel – uczynić świat lepszym. Czym więc jest filantropia strategiczna i jak może wpłynąć na zyski firmy? Dlaczego warto zostać filantropem?\nPolska nie jest liderem innowacyjności na świecie, jednakże wydatki na nowe technologie wciąż rosną. Szczególnie dotyczy to sektorów związanych z finansami. Rozwiązania z tego zakresu ułatwiają życie wielu ludziom. Wiążą się z tym nowe szanse, takie jak np. stworzenie spersonalizowanych produktów, ale także nowe zagrożenia. Prawo nie zawsze nadąża za nowymi technologiami. Jak się rozwija Fintech w Polsce? Czy Fintech w bankowości może być pomocny?", "content_hash": "6ed1a0883cba850f444336ff9f7cc45f558fe593ccd636a43ef218f93e6468b2", "text_len": 9723}
{"schema_version": 1, "id": "5fe80ad18bda4bae082f6db16f66b2dc92f26d19", "url": "https://businessinsider.com.pl/biznes/startupy", "title": "Startupy", "category": "Biznes", "scraped_at": "2025-12-13T17:36:54.439453Z", "text": "Do 19 lipca start-upy rozwijające projekty z generatywnej sztucznej inteligencji mogą zgłaszać się do programu AWS Generative AI Accelerator. Gigant technologiczny zapewni dostęp do know-how, ale też infrastrukturę Amazon Web Services, za którą normalnie trzeba byłoby zapłacić do 1 mln dol. Rozmawiamy z Jackiem Podobą, który wcześniej sam rozwijał start-up, a obecnie odpowiada za wsparcie start-upów w regionie Europy Środkowo-Wschodniej.\nElevenLabs to start-up założony przez Polaków, ale tak naprawdę podbija rynek zagraniczny i działa pod nazwą ElevenLabs Inc., spółką zarejestrowaną w Delaware na wschodnim wybrzeżu Stanów Zjednoczonych. W największym skrócie: rozwija sztuczną inteligencję do mówienia. Osiąga rewelacyjne wyniki, a teraz pozyskał kolejne finansowanie i wycena firmy przekroczyła miliard dolarów. Co dokładnie oferuje i z jakimi wyzwaniami musi się mierzyć?\nSztuczna inteligencja może pomóc w przewidywaniu reakcji na leki przeciwnowotworowe. Powstają start-upy, które chcą zająć się właśnie tym zadaniem. Celem są dokładniejsze prognozy i terapie dostosowane do pacjentów. Możliwe, że w tym roku dojdzie do przełomu w walce z rakiem.\nHuawei Startup Challenge to nie tylko konkurs – to platforma, na której innowacyjne pomysły przeradzają się w rzeczywistość. Już od czterech lat wpływa na krajobraz biznesu, wspierając startupy na różnych etapach rozwoju. Organizatorzy kontynuują misję, poszukując przedsiębiorców gotowych zmieniać świat przez swoje innowacyjne rozwiązania, tym razem związane z sektorem green energy.\nPomysł na firmę Stepapp, oferującą profesjonalne sprzątanie mieszkań i domów, wziął się z chęci pomocy. Mama jednego z założycieli start-upu, Thomasa Wernera, kiedy był on znacznie młodszy, pracowała w Szwecji jako osoba sprzątająca. Zabierała go na zlecenia i nie do końca podobało mu się, jak jest traktowana – obserwował sporo niesprawiedliwości i niemiłych zachowań wobec swojej mamy. Dorastał z myślą, że chce coś zmienić w tej branży. I zmienił.\nNiemcy zatwierdziły pakiet kluczowych reform dla ram rynków kapitałowych, aby pomóc przemysłowi technologicznemu konkurować z Doliną Krzemową. Reformy, które wejdą w życie 1 stycznia 2024 roku, przyniosą szereg zmian w niemieckich ramach dla kompensacji w oparciu o akcje w start-upach, wprowadzania firm na giełdę i opodatkowania.\nMarzeniem wielu przedsiębiorców, a zwłaszcza założycieli start-upów, jest dołączenie do klubu jednorożców. To spółki wyceniane na ponad miliard dolarów. W 2021 r. do takiego grona dołączyło mnóstwo firm, ale po pandemii liczba prywatnych przedsiębiorstw, które otrzymały tytuł \"jednorożca\", znacząco spadła. Inwestorzy ograniczyli finanse i było to widoczne zwłaszcza trzecim kwartale br., gdy na rynku pojawiło się tylko 12 nowych jednorożców — to najmniej od ponad sześciu lat.\nHistoria założyciela giganta z sektora firm dostarczających żywność, Instacart, to prawdziwy przykład determinacji i samodyscypliny.\nW jaki sposób miliarderzy-przedsiębiorcy znajdują \"jednorożcowe okazje\" i tworzą firmy, które szybko zyskują na wartości i ostatecznie osiągają wyceny wyższe niż 1 mld dol.? Jest kilka strategii, które warto stosować, kiedy zastanawiamy się nad rozwojem danego przedsięwzięcia.\nUber to historia wzlotów i upadków, niechlubny symbol sceny start-upowej i biznesów wykorzystujących nowoczesne modele. To również firma, która przez lata potrafiła jedynie przepalać pieniądze inwestorów i której prezes oraz współzałożyciel musiał ustąpić ze stanowiska za liczne skandale. Obecnie Uber wypracował pierwszy od 2009 r., czyli swojego istnienia, zysk kwartalny. Jednak czy to faktycznie powód do zadowolenia dla funduszy od lat inwestujących w ten projekt oraz dla osób, które świadczą swoje usługi jako kierowcy lub dostawcy jedzenia? Marka Uber wzbudza często mieszane uczucia.\nMaciej Czajkowski już w trakcie studiów tworzył strony internetowe na zlecenie. Wtedy było to tylko dorabianie, natomiast cały czas myślał o własnym biznesie. Zebrał sporo doświadczenia, by ostatecznie – po latach – zbudować narzędzie, z którego korzysta obecnie blisko 600 tys. użytkowników.\nNirby wykorzystuje dane satelitarne Europejskiej Agencji Kosmicznej i tworzy aktualne mapy produktywności wybranych pól uprawnych. Dzięki oferowanej platformie rolnicy mogą wizualizować i interpretować skomplikowane wyniki badań stanu gleby poprzez wskazywanie punktów pomiarowych na mapie oraz wypełnianie prostego formularza. — Nasz algorytm przetwarza wprowadzone przez użytkownika dane, dzieli pola uprawne na segmenty i generuje optymalne rekomendacje nawozowe dla każdego z nich — mówi Piotr Lazarek, założyciel start-upu i jedyny Polak w historii, który wygrał pierwsze miejsce na Intel ISEF, największym konkursie prac młodych naukowców na świecie.\nADJ Nanotechnology powstała w odpowiedzi na zapotrzebowanie rynku poligraficznego na innowacyjne nanomateriały o konkretnych właściwościach bioaktywnych. Specjalizuje się w produkcji proszków kompozytowych zawierających srebro i miedź, aby wzbogacać inne materiały o właściwości samosterylizujące. Jednocześnie rozwija całą gamę nowych, unikatowych produktów. — Nanotechnologia to nowa era, więc uznaliśmy, że warto pójść tą drogą — mówi dr hab. inż. Agnieszka Jastrzębska, CEO start-upu.\nKiedy Sara Sobania adoptowała psa \"Zosię\", nie wiedziała jeszcze, że będzie to początek jej przygody ze start-upami. \"Zosia\" miała jednak problemy zdrowotne, a Sara nie mogła znaleźć na polskim rynku odpowiednich suplementów dla swojego czworonoga. Tak powstał Supuppy.com, biznes odpowiadający na realną potrzebę, a przy okazji wpisujący się w trend dog wellness, który nabiera znaczenia również w Polsce.\nWynajmijmuzyka.pl jest platformą, która łączy osoby z branży muzycznej z klientami. — Jesteśmy takim Booksy, ale dla muzyków — mówi Michał Grubka, współzałożyciel platformy, ale też pomysłodawca i doświadczony muzyk. Firma rozwiązuje problem ze znalezieniem odpowiedniego artysty, w odpowiednim czasie i z odpowiednią jakością na dany event. — A z drugiej strony pomagamy muzykom oszczędzić czas i skupić się na graniu i rozwoju swojego muzycznego biznesu, a nie szukaniu zleceń — dodaje.\n— Kunagone podbija serca klientów nie tylko w Polsce i Niemczech, ale także zdobywa nowe rynki na całym świecie — mówi dla Business Insidera Artur Olejniczak, dyrektor generalny i współwłaściciel firmy, która zawstydza start-upy stawiające na zaawansowane technologie. Kunagone sprzedaje m.in. środki do odstraszania kun, ale też innych dzikich stworzeń. Ma produkty opatentowane na europejskim rynku i udowadnia, że w biznesie najważniejsze to zdiagnozowanie problemu, a następnie opracowanie i sprzedawanie gotowego rozwiązania.\nFinansista, matematyk i prawnik twierdzą podobnie jak Bill Gates, że nadal potrzebujemy bankowości, ale niekoniecznie banków. Założyli więc start-up Bitfold, który wykorzystuje kryptowaluty i technologię blockchain. Zapewniają wygodne i bezpieczne przechowywanie środków oraz realizowanie transakcji. — Widzimy postępującą cyfryzację we wszystkich obszarach życia oraz to, że w świecie wirtualnym lokowana jest wartość ekonomiczna: dane, dostępy do serwisów, cyfrowe podpisywanie dokumentów konta czy bankowość internetowa — mówi Business Insiderowi Kamil Gancarz, jeden z założycieli Bitfold. I dodaje: — A to wszystko przyszłe obszary zastosowań dla Bitfolda jako swoistego mobilnego sejfu na cyfrowe aktywa i tożsamość.\nAnystar.io to platforma do performance influencer marketingu. To tutaj firmy i marki mogą wyszukiwać twórców z unikalnej bazy ponad 70 tys. influencerów w Polsce i 13 tys. w Czechach, a następnie zarządzać kampaniami marketingowymi. Wśród założycieli jest były pracownik Google'a, doświadczona specjalistka ds. sprzedaży i influencer marketingu, a także miłośnik technologii, którzy od ponad 15 lat tworzy i współtworzy spółki technologiczne.\nChcieli robić coś swojego, bo byli zmęczeni pracą na cudzy rachunek. W dodatku wiedzieli, w co się pakują. — Mamy w Polsce skomplikowany i nieprzewidywalny system podatkowy. Każda firma, szczególnie w fazie wzrostu, powinna skupiać się przede wszystkim na dostarczaniu wartości klientom i nie rozpraszać się innymi czynnikami. A to niestety czasem bywa trudne. Dodałbym też bycie \"krajem frontowym\". Dziś jesteśmy postrzegani przez globalny biznes jako obszar podwyższonego ryzyka, zarówno jako partner biznesowy, jak i potencjalny cel inwestycji. Miejmy nadzieję, że sytuacja ta niedługo ulegnie zmianie na lepsze — mówi dla Business Insidera Dominik Olszewski, współzałożyciel start-upu Teamsharq, który wspiera klientów w takich obszarach jak reskilling i upskilling, budowanie wewnętrznych akademii, rekrutacja techniczna, czy praca zdalna zespołów deweloperskich i testerskich.\nNaviparking zaczynał działalność od Krakowa, a konkretnie na parkingu przy hotelu Cracovia w centrum miasta, który ku zdziwieniu założyciela Marka Stawińskiego świecił pustkami. Po rozmowie z właścicielem obiektu Marek podsunął mu pomysł, aby ten udostępnił parking w aplikacji Naviparking. Miała ona charakter repozytorium okolicznych parkingów, a jej głównym celem było ułatwienie kierowcom znalezienia wolnego miejsca postojowego i nawigowanie do obiektu. I tak się zaczęło.\nZa pierwszym razem się nie udało. Spróbowali drugi raz i obecnie wykorzystują sztuczną inteligencję do generowania możliwie najlepszych scenariuszy oświetleniowych. Ich system podpowiada zarządcy oświetlenia, która lampa i jak mocno ma świecić w danym momencie. Poznajmy mTap Smart City, start-up specjalizujący się w sterowaniu oświetleniem.\nO czym myślą osoby, które rozwijają biznesy warte miliardy dolarów? Bardzo często chodzi o zdrowie, a konkretnie: o to, aby żyć jak najdłużej. Robią to dla siebie, ale \"przy okazji\" chcą poprawić stan zdrowia ludzkości. Daniel Ek, szef Spotify, tłumaczy, że spędził ponad 10 lat na badaniu niewykorzystanego potencjału w opiece zdrowotnej. W zarządzie jego spółki, Neko Health, jest także współzałożyciel Skype'a. Właśnie pozyskała kilkadziesiąt milionów dolarów finansowania.\nInsee Solutions jest jeszcze na wczesnym etapie rozwoju, co utrudnia dokładne określenie wszystkich wyzwań związanych z prowadzeniem biznesu, ale Mateusz Kasprzak, dyrektor generalny start-upu, cieszy się z panującej w Polsce otwartości na innowacje. — Obserwujemy rosnącą liczbę firm, zarówno krajowych, jak i międzynarodowych, które decydują się na inwestowanie w Polsce, tworząc nowoczesne fabryki i parki przemysłowe — mówi. — To świadczy o atrakcyjności Polski jako miejsca do prowadzenia działalności gospodarczej — dodaje.\nFilip Sobel ma 25 lat i rozwija startup Staffly.pl, który pomaga firmom zmniejszać rotację i dopasowuje osobowość i kompetencje kandydata do oferowanego stanowiska pracy. To przydatna usługa zwłaszcza w branżach, które odnotowują wysoką rotację, takich jak logistyka, produkcja czy obsługa klienta. — Platforma skierowana jest głównie do dużych firm i korporacji — mówi założyciel.\nModel abonamentowy to strategia biznesowa, w której firma oferuje klientom dostęp do produktu lub usługi w zamian za regularne płatności. Zazwyczaj są one miesięczne lub roczne.\nUrazy dna miednicy powstające podczas naturalnych porodów umykają obecnej opiece okołoporodowej. Zastanowiliśmy się, jak sprawić, żeby kobiety jak najszybciej otrzymywały pomoc, a specjaliści, ginekolodzy dostęp do narzędzia, które maksymalnie skróci diagnostykę i pozwoli na wdrożenie najskuteczniejszego leczenia – mówi dr n. med. Katarzyna Borycka założycielka OASIS Diagnostics, firmy, która zajęła drugie miejsce w konkursie Huawei Startup Challenge.\nBrazylia to nie tylko samba, Amazonia i genialni piłkarze, ale też jedna z 10 największych gospodarek na świecie i rynek liczący przeszło 215 mln konsumentów. Polskie startupy mają teraz wielką szansę na podbicie ich serc i portfeli - dzięki akceleratorowi Brasilesia można uzyskać wsparcie mentorskie i nawet do 100 tys. zł na ekspansję w kraju kawy.\nSekret Clebre kryje się nie tylko w małym urządzeniu, które przyklejone do szyi, rejestruje każdy oddech pacjenta, a w metodzie, która może zrewolucjonizować diagnostykę i sposób myślenia o zaburzeniach oddychania - mówi Maciej Migacz, Prezes Zarządu Clebre, zwycięzcy tegorocznej edycji Huawei Startup Challenge.\nCzy nasze medtechy odmienią życie pacjentów na lepsze? Poznajcie przełomowe wynalazki polskich startupów, które mają szanse na międzynarodowy sukces.", "content_hash": "06f9766f33cb9da1e9cf319116391d38ff9570e747bbb8766733f4fb7ce3a445", "text_len": 12388}
{"schema_version": 1, "id": "44e018afbab0c1f8020c575383548faa014cca58", "url": "https://businessinsider.com.pl/biznes/tauron-zbuduje-elektrownie-bedzie-produkowac-energie-z-gazu-ziemnego/m1zlcej", "title": "Państwowa spółka zbuduje elektrownię. Będzie produkować energię z gazu ziemnego", "category": "Biznes", "scraped_at": "2025-12-13T17:37:10.173963Z", "text": "Państwowa spółka zbuduje elektrownię. Będzie produkować energię z gazu ziemnego\nTauron buduje duży, rezerwowy generator prądu na gaz, który ma błyskawicznie reagować na wahania dostaw energii z wiatru i słońca. Ma pełnić rolę \"strażaka\", który włącza się tylko w awaryjnych sytuacjach, żeby zapewnić stabilność dostaw prądu. Władze państwowej spółki wskazują na niższe nakłady inwestycyjne, krótszy czas budowy oraz prostszą architekturę techniczną. Podają konkretne liczby.\n\"Tauron podjął decyzję o budowie jednostki gazowej w otwartym cyklu spalania (OCGT) o mocy około 600 MWe\" — poinformowała państwowa spółka w komunikacie.\nWskazała też, że w aukcji rynku mocy na 2030 r. uzyskała nie mniej niż 537,973 MW obowiązku mocowego.\nChodzi o projekt OCGT Jaworzno, który wygrał aukcję rynku mocy, uzyskując wsparcie na 2030 r. Decyzja o budowie to — jak podkreśla firma — kolejny krok w stronę wzmacniania krajowego systemu elektroenergetycznego. W całym okresie trwania 15-letniego kontraktu mocowego jednostka uzyska przychody do 4 mld 127,68 mln zł.\nTauron buduje elektrownię. Jak ona działa?\nMożna powiedzieć, że Tauron buduje duży, rezerwowy generator prądu na gaz, który ma błyskawicznie reagować na wahania dostaw energii z wiatru i słońca. To nie jest główna, stale działająca elektrownia, ale \"strażak\", który włącza się tylko w awaryjnych sytuacjach, żeby zapewnić stabilność dostaw prądu.\n\"Szybki rozruch, wysoka dyspozycyjność oraz zdolność do pracy interwencyjnej czynią jednostki typu OCGT naturalnym uzupełnieniem miksu energetycznego, w którego skład wchodzą niesterowalne źródła energii, takie jak instalacje fotowoltaiczne czy turbiny wiatrowe. OCGT Jaworzno będzie pełnić rolę nowoczesnego stabilizatora systemu, podnosząc odporność Krajowego Systemu Energetycznego na zmienność generacji, wspierając dalszy, bezpieczny rozwój energetyki niskoemisyjnej\" — czytamy w komunikacie.\nZobacz także: Nowe rachunki za prąd. Oto, co się zmieni dla sześciu milionów Polaków już od grudnia\n\"Elektrownia Jaworzno staje się strategicznym ośrodkiem rozwoju nowoczesnych technologii energetycznych w Polsce. Lokalizacja przekształca się w zaawansowany hub technologiczny, w którym znajdą zastosowanie nowoczesne rozwiązania węglowe, innowacyjne źródło ciepła oraz blok gazowy\" — komentuje Grzegorz Lot, prezes Tauronu.\nNowa elektrownia Tauronu. Jej praca będzie ograniczona\n\"Z perspektywy ekonomicznej technologia OCGT oferuje korzystne warunki realizacyjne i operacyjne — niższe nakłady inwestycyjne, krótszy czas budowy oraz prostszą architekturę techniczną przekładającą się zarówno na ograniczenie kosztów wejścia oraz redukcję kosztów utrzymania jednostki\" — dodaje Michał Orłowski, wiceprezes odpowiedzialny za zarządzaniem majątkiem i rozwój w Tauronie.\nZobacz także: Rekordowe notowania państwowej spółki. 160-procentowy wzrost od początku roku\nIstotną cechą planowanej jednostki jest fakt, że jej praca będzie ograniczona maksymalnie do średnio 1500 godzin w roku. Oznacza to, że OCGT Jaworzno będzie uruchamiana przede wszystkim w sytuacjach, gdy system szczególnie potrzebuje elastycznego wsparcia — w okresach niskiej generacji z OZE lub nagłych zmian zapotrzebowania.\n\"Jednostka zapewni ciągłość pracy, utrzymanie miejsc pracy i będzie funkcjonować w rynku mocy przez minimum 15 lat, gwarantując bezpieczeństwo energetyczne i stabilność dostaw w okresie transformacji — podkreśla Paweł Micuła, prezes spółki Tauron Wytwarzanie.\nZgodnie z szacowanymi benchmarkami rynkowymi koszt realizacji jednostki typu OCGT wynosi 2-3 mln za MW.", "content_hash": "e44848acaf3066b426113055d86744ed8cfe4db9a60111848486e026a1475b7a", "text_len": 3546}
{"schema_version": 1, "id": "b323cbc974f5fc1e5d776b3a73f2e762b6bfe2ed", "url": "https://businessinsider.com.pl/biznes/urzad-transportu-kolejowego-grozi-regiojet-zegnaj-konkurencjo-na-torach/w6bc5m0", "title": "Urząd Transportu Kolejowego grozi przewoźnikowi z Czech. Zaczęła się konkurencja na kolei i może jej zaraz nie być", "category": "Biznes", "scraped_at": "2025-12-13T17:37:00.340035Z", "text": "Urząd Transportu Kolejowego grozi przewoźnikowi z Czech. Zaczęła się konkurencja na kolei i może jej zaraz nie być\nPrezes Urzędu Transportu Kolejowego (UTK) wezwał RegioJet do pilnych wyjaśnień po niewystartowaniu połączeń Warszawa–Poznań. Urzędnicy przypomnieli, że w przypadku rażącego naruszenia warunków może uchylić decyzję o otwartym dostępie — wynika z dokumentu, do którego dotarła PAP. Szansa na konkurencję w przewozach pasażerskich na polskich torach w ten sposób by znikła. Nadal skazani bylibyśmy wyłącznie na państwowych i samorządowych przewoźników.\nPrzepisy obowiązujące w Unii Europejskiej wymagają do uruchomienia kolejowych połączeń komercyjnych decyzji o przyznaniu otwartego dostępu albo ograniczonego dostępu. Takie decyzje wydaje Prezes Urzędu Transportu Kolejowego. I dotąd robił to z ociąganiem, co skutkowało praktycznym monopolem państwowych przewoźników. Aż do tego roku, kiedy zezwolenie dostał czeski, prywatny RegioJet, który odniósł sukces w Czechach, gdzie wygrał z państwową konkurencją.\nDalszy ciąg tekstu pod materiałem wideo\nJak podano w piśmie prezesa Urzędu Transportu Kolejowego Ignacego Góry do RegioJet, chodzi o złożenie wyjaśnień w sprawie połączeń, które miały ruszyć 14 grudnia tego roku w ramach rocznego rozkładu jazdy 2025/2026.\nCzytaj też: Rośnie konkurencja na kolei w Polsce. Czeski przewoźnik otwiera nowe połączenia\nRegulator przypomniał, że decyzją z 25 listopada 2024 r. przyznał RegioJet pięcioletni otwarty dostęp na trasie Warszawa–Berlin. Firma na tym odcinku powinna uruchomić jedną parę pociągów dziennie w relacji Warszawa Wschodnia-Berlin Hbf-Warszawa Wschodnia w zakresie odcinka przebiegającego przez Polskę. Na tej trasie przewoźnik powinien uruchomić również pięć par połączeń między Warszawą a Poznaniem dziennie.\nUTK wskazał, że przewoźnik może ograniczać kursy jedynie w przypadku zdarzeń niemożliwych do przewidzenia, wynikających z siły wyższej lub działalności zarządcy infrastruktury.\nInformowanie z wyprzedzeniem\nUrząd podkreślił, że RegioJet miał obowiązek informować o każdej zmianie częstotliwości lub terminów realizacji przewozów, a także o okolicznościach mogących skutkować zaprzestaniem wykonywania połączeń na co najmniej sześć miesięcy wraz ze stosownym stanowiskiem i uzasadnieniem.\nW piśmie zwrócono uwagę, że przewoźnik publicznie zapowiadał rozpoczęcie połączeń Warszawa–Poznań od grudnia 2025 r. Przekazanie przez RegioJet informacji o rezygnacji z kursów \"prowadzi do rażącego naruszenia stabilności rozkładu jazdy\" i komplikuje planowanie oferty innym przewoźnikom.\nRegioJet został wezwany do przedstawienia pięciu informacji: daty podjęcia decyzji o niewystartowaniu przewozów, daty poinformowania PKP PLK, szczegółowej przyczyny rezygnacji wraz z oceną, czy stanowi ona przypadek siły wyższej, wyjaśnienia braku zawiadomienia UTK oraz aktualnych planów dotyczących terminu rozpoczęcia kursowania na trasie Warszawa–Poznań.\nPrzewoźnik ma siedem dni na złożenie wyjaśnień. Prezes UTK przypomniał jednocześnie, że w przypadku rażącego naruszenia warunków decyzja o otwartym dostępie może zostać uchylona.\nTrzy zamiast sześciu połączeń Kraków-Warszawa\nW czwartek czeski przewoźnik RegioJet poinformował, że zacznie działalność w Polsce 14 grudnia, czyli wraz z wejściem w życie nowego rocznego rozkładu jazdy na kolei, ale z mniejszą liczbą kursów niż pierwotnie zapowiadał. Zamiast sześciu par pociągów na trasach Kraków–Warszawa będą trzy połączenia dziennie, a kolejne zostaną uruchomione \"stopniowo w najbliższych tygodniach\".\nRegioJet poinformował też, że od 14 grudnia ogranicza skalę startu swoich połączeń pomiędzy Warszawą a Trójmiastem.\nTo nie pierwsze opóźnienie z wprowadzaniem pociągów RegioJet w Polsce. Pod koniec listopada przewoźnik po zapowiedziach nowych połączeń poinformował, że debiut relacji Warszawa–Poznań przesunięty został na 1 lutego 2026 r. Tymczasem jeszcze we wrześniu spółka zapowiadała sześć par połączeń na tej trasie w nowym rocznym rozkładzie jazdy.\nSpór z PKP Intercity\nRozwój działalności RegioJet w Polsce odbywa się w atmosferze sporu z PKP Intercity. Na początku listopada czeski portal branżowy Z dopravy opublikował oświadczenie spółki zapowiadające skargę do Komisji Europejskiej.\nRegioJet zarzuca polskim spółkom kolejowym powiązanym z Grupą PKP m.in. utrudnianie finalizacji zakupu obiektu za ponad 55 mln zł, odmowę udostępnienia powierzchni reklamowych na dworcach oraz spowalnianie tras w rozkładach jazdy względem połączeń PKP Intercity. Spółka twierdzi także, że pracownikom PKP Intercity zabrania się podejmowania pracy dla konkurencyjnego przewoźnika.\nPKP Intercity w odpowiedzi podkreśliły, że działają w sposób transparentny, zgodny z przepisami oraz standardami etycznymi.", "content_hash": "73b1d31db178e7a5f433608a101e7244515bc333e6ff4021a2080e6a8ae847bf", "text_len": 4719}
{"schema_version": 1, "id": "150f61c2237b5ef2a618973fb9654b961623eb5f", "url": "https://businessinsider.com.pl/gielda/akcje", "title": "Notowania giełdowe akcji na GPW - sprawdź na Businessinsider.com.pl", "category": "Giełda", "scraped_at": "2025-12-13T17:35:57.392791Z", "text": "z dn. 13.12.2025 godz. 18:32", "content_hash": "2787c0ea811b635f947eb4aebc4dbe0f41346c3ed696c115fe70c608d18040cd", "text_len": 28}
{"schema_version": 1, "id": "9231472a16e2a48dea3c886ab61f4cd6b2e9083d", "url": "https://businessinsider.com.pl/gielda/akcje/profil", "title": "header-search-button", "category": "Giełda", "scraped_at": "2025-12-13T17:36:06.551226Z", "text": "Brak danych\nBrak danych\nBrak danych\nBrak danych\nBrak danych\nBrak danych\nBrak danych\nBrak danych", "content_hash": "553b410bfd62d504108ab1166c8692097dee0b739e6f31a896cf06c082e8eefc", "text_len": 95}
{"schema_version": 1, "id": "427eeb631d0c8e224dcac467f1238bbd7a923dad", "url": "https://businessinsider.com.pl/gielda/indeks-polski", "title": "header-search-button", "category": "Giełda", "scraped_at": "2025-12-13T17:36:05.071963Z", "text": "Brak danych\nBrak danych\nBrak danych\nBrak danych", "content_hash": "92ee3a5365c2a18a34624b26f9e86c482b580ba0664235fab5affcd14c4a567d", "text_len": 47}
{"schema_version": 1, "id": "6a1a1c4c6cb3b0f52dfef4d13918684627198422", "url": "https://businessinsider.com.pl/gielda/indeksy", "title": "Indeksy giełdowe. Giełda GPW", "category": "Giełda", "scraped_at": "2025-12-13T17:35:56.072503Z", "text": "Wybierz zakres", "content_hash": "80374bd152eba3fb692d4a69819c7d0d7db6882b0205adf6ef69cc00616563c3", "text_len": 14}
{"schema_version": 1, "id": "a8be15d28442d3307f1eb4a02882340a78497902", "url": "https://businessinsider.com.pl/gielda/kalendarium-gieldowe", "title": "Kalendarium giełdowe", "category": "Giełda", "scraped_at": "2025-12-13T17:36:02.418500Z", "text": "Minimum 40 proc. zysku w skali roku. ETF-y, które mogą to zapewnić w 2026 r. [GOTOWE PORTFELE]\nWęgierska i czeska waluta przed polską. Jest jeden kluczowy element układanki\nGaz z odpadów w samochodach. Orlen buduje sieć stacji\nEmerytura w wieku 45 lat z dywidendy. Tak buduje się 30 tys. zł dochodu pasywnego [GOTOWE PORTFELE]\nKurs JPY/PLN 12 grudnia 2025 r.\nKurs EUR/PLN 12 grudnia 2025 r.\nKurs USD/PLN 12 grudnia 2025 r.\nKurs CHF/PLN 12 grudnia 2025 r.\nKurs GBP/PLN 12 grudnia 2025 r.\nKurs CZK/PLN 12 grudnia 2025 r.\nKurs NOK/PLN 12 grudnia 2025 r.\nKurs SEK/PLN 12 grudnia 2025 r.\nKurs DKK/PLN 12 grudnia 2025 r.\nKurs HUF/PLN 12 grudnia 2025 r.\nKurs TRY/PLN 12 grudnia 2025 r.\nWywołał duże zamieszane na akcjach państwowej spółki. Został odwołany\nGigant branży technologicznej rozczarował wynikami i akcje poleciały. Są obawy wokół AI\nKurs dolara reaguje na decyzję o cięciu stóp procentowych. Eksperci komentują\nKurs JPY/PLN 11 grudnia 2025 r.\nKurs EUR/PLN 11 grudnia 2025 r.\nKurs USD/PLN 11 grudnia 2025 r.\nKurs CHF/PLN 11 grudnia 2025 r.\nKurs GBP/PLN 11 grudnia 2025 r.\nKurs CZK/PLN 11 grudnia 2025 r.\nKurs NOK/PLN 11 grudnia 2025 r.\nKurs SEK/PLN 11 grudnia 2025 r.\nKurs DKK/PLN 11 grudnia 2025 r.\nKurs HUF/PLN 11 grudnia 2025 r.\nKurs TRY/PLN 11 grudnia 2025 r.\nNa tę informacje czekały światowe rynki. Fed zdecydował o stopach procentowych\nInwestycja w złoto? Oto co prognozują eksperci na 2026 rok\n10 doskonałych strzałów na 2026 r.? Te spółki mogą wypracować duże zyski na giełdzie [ZESTAWIENIE]\nSzepty o bańce AI drastycznie przybrały na sile. \"Tylko namacalne zyski je uciszą\"\nKurs JPY/PLN 10 grudnia 2025 r.", "content_hash": "0f5f4868b9c46972d077624b3c8c8d724a70a57683c10757c6444d142772cb20", "text_len": 1618}
{"schema_version": 1, "id": "6016a5f6d31a460a6e0a0861bcfd1975e5da96be", "url": "https://businessinsider.com.pl/gielda/komunikaty-gieldowe", "title": "Komunikaty giełdowe", "category": "Giełda", "scraped_at": "2025-12-13T17:36:01.252594Z", "text": "z dn. 13.12.2025 godz. 18:33", "content_hash": "977a88f9ba3f7e07c83bfda8f538dc1ad971a49c65b80bd5888833f6a5ea0b08", "text_len": 28}
{"schema_version": 1, "id": "cb38225e75288ac333adf6f39e066873cc827cfd", "url": "https://businessinsider.com.pl/gielda/kryptowaluty", "title": "Kryptowaluty - notowania", "category": "Giełda", "scraped_at": "2025-12-13T17:36:03.626450Z", "text": "Kryptowaluty - najnowsze artykuły\nRodzina Trumpów wzbogaciła się o 5 mld dol. Wszystko dzięki WLFI\nOd tego zacznij naukę inwestowania w kryptowaluty [PORADNIK]\nJak inwestować w kryptowaluty. Ważne zasady i informacje [PORADNIK]\nEl Zonte – plaża, surfing i bitcoin. Oto małe miasteczko, które zmienia finanse świata\nKryptowaluty \"niezgodne z dobrymi obyczajami\", ale podatki trzeba płacić. Ministerstwo Cyfryzacji z zaskakującą decyzją\nToken Donalda Trumpa największym przegranym w rankingu kryptowalut po sporze z Muskiem\nRodzina Trumpów wzbogaciła się o 5 mld dol. Wszystko dzięki WLFI\nOd tego zacznij naukę inwestowania w kryptowaluty [PORADNIK]\nJak inwestować w kryptowaluty. Ważne zasady i informacje [PORADNIK]\nEl Zonte – plaża, surfing i bitcoin. Oto małe miasteczko, które zmienia finanse świata\nKryptowaluty \"niezgodne z dobrymi obyczajami\", ale podatki trzeba płacić. Ministerstwo Cyfryzacji z zaskakującą decyzją\nToken Donalda Trumpa największym przegranym w rankingu kryptowalut po sporze z Muskiem\n$Trump daje zarobić? Policzyli zyski i straty z kryptowaluty prezydenta USA\nKrach krypto. Bitcoin i inne kryptowaluty ofiarą pesymizmu na rynkach\n\"Cyfrowy Fort Knox\". Trump tworzy strategiczne rezerwy Bitcoinów\nCardano z zyskiem 52 proc. jednego dnia. Donald Trump \"ożywił\" niegdyś popularną kryptowalutę\nKurs bitcoina krwawi przez cła Trumpa. Kryptowaluty największymi ofiarami wojny celnej\nNie tylko Trump i jego żona. Swoją kryptowalutę wypuścił też… pastor z inauguracji\nBitcoin z rekordem wyceny to nic szczególnego. Inne kryptowaluty mają nawet po 4000 proc. zysku\nBitcoin z kapitalizacją wyższą niż srebro. Prognozy sięgają już 200 tys. dol.\n\"Bitcoin będzie wart 13 mln dol.\" Największy fan wyda na niego kolejne miliardy\nBitcoin nie ma szans. Ta kryptowaluta generuje jeszcze wyższy zysk i jest droższa niż ING\nDonald Trump wygrywa wybory. Sektor kryptowalut liczy nie tylko na wzrosty wycen\nPutin zalegalizował bitruble. To sposób na sankcje\nTrump zabiega o branżę kryptowalut. Zapowiada \"koniec prześladowań\"\nFundusze ETF oparte na Bitcoinie są wyjątkiem. Ethereum raczej bez szans\nNiemiecka policja przejęła 50 tys. Bitcoinów. Nietypowy wynik śledztwa\nBitcoin rośnie przez cały rok. Sięgnął ponad 44 tys. dolarów, a co dalej?\nBitcoin osiąga 18-miesięczne maksimum. Co stoi za dużym wzrostem największej kryptowaluty?\nTether zamraża portfele kryptowalut. Były powiązane z terroryzmem i działaniami wojennymi w Izraelu i na Ukrainie\nPolacy twierdzą, że znają kryptowaluty. Co piąty z nich korzystający padł ofiarą oszustwa\nBitcoin i Ether notują duże spadki. W tle globalne regulacje kryptowalut\nZa kratkami Sam Bankman-Fried nie ma dostępu do Adderallu i wegańskich posiłków\nDuże spadki Bitcoina. Co mogło spowodować wyprzedaż i dlaczego może zwiastować dalsze kłopoty\nLiechtenstein otwiera się na kryptowaluty. Pozwoli płacić bitcoinem za usługi państwowe\nSzefowa EBC: Kryptowaluty są oparte na niczym. Klienci powinni mieć ograniczone możliwości inwestycji\nUkraina zalegalizowała kryptowaluty. Mają pomóc w wojnie z Rosją\nTransakcja bitcoinem emituje tyle CO2, co gospodarstwo domowe przez trzy tygodnie\nWykopano już 90 proc. wszystkich bitcoinów\nChomik zawstydził inwestorów. Zarobił na kryptowalutach 20 proc. w 3 miesiące", "content_hash": "eda8715e1469486eaeac911b6791a307a40524b6c8ee78be7b75a86184812aa8", "text_len": 3246}
{"schema_version": 1, "id": "cdd50ecbd4f13a51e82f5e1dee1c1bef3d583394", "url": "https://businessinsider.com.pl/gielda/kursy-walut", "title": "Kursy walut – notowania walutowe", "category": "Giełda", "scraped_at": "2025-12-13T17:35:54.572390Z", "text": "Minimum 40 proc. zysku w skali roku. ETF-y, które mogą to zapewnić w 2026 r. [GOTOWE PORTFELE]\nWęgierska i czeska waluta przed polską. Jest jeden kluczowy element układanki\nGaz z odpadów w samochodach. Orlen buduje sieć stacji\nEmerytura w wieku 45 lat z dywidendy. Tak buduje się 30 tys. zł dochodu pasywnego [GOTOWE PORTFELE]\nKurs JPY/PLN 12 grudnia 2025 r.\nKurs EUR/PLN 12 grudnia 2025 r.\nKurs USD/PLN 12 grudnia 2025 r.\nKurs CHF/PLN 12 grudnia 2025 r.\nKurs GBP/PLN 12 grudnia 2025 r.\nKurs CZK/PLN 12 grudnia 2025 r.\nKurs NOK/PLN 12 grudnia 2025 r.\nKurs SEK/PLN 12 grudnia 2025 r.\nKurs DKK/PLN 12 grudnia 2025 r.\nKurs HUF/PLN 12 grudnia 2025 r.\nKurs TRY/PLN 12 grudnia 2025 r.\nWywołał duże zamieszane na akcjach państwowej spółki. Został odwołany\nGigant branży technologicznej rozczarował wynikami i akcje poleciały. Są obawy wokół AI\nKurs dolara reaguje na decyzję o cięciu stóp procentowych. Eksperci komentują\nKurs JPY/PLN 11 grudnia 2025 r.\nKurs EUR/PLN 11 grudnia 2025 r.\nKurs USD/PLN 11 grudnia 2025 r.\nKurs CHF/PLN 11 grudnia 2025 r.\nKurs GBP/PLN 11 grudnia 2025 r.\nKurs CZK/PLN 11 grudnia 2025 r.\nKurs NOK/PLN 11 grudnia 2025 r.\nKurs SEK/PLN 11 grudnia 2025 r.\nKurs DKK/PLN 11 grudnia 2025 r.\nKurs HUF/PLN 11 grudnia 2025 r.\nKurs TRY/PLN 11 grudnia 2025 r.\nNa tę informacje czekały światowe rynki. Fed zdecydował o stopach procentowych\nInwestycja w złoto? Oto co prognozują eksperci na 2026 rok\n10 doskonałych strzałów na 2026 r.? Te spółki mogą wypracować duże zyski na giełdzie [ZESTAWIENIE]\nSzepty o bańce AI drastycznie przybrały na sile. \"Tylko namacalne zyski je uciszą\"\nKurs JPY/PLN 10 grudnia 2025 r.", "content_hash": "273508d1b22df8b09b1df4e6c8e110cd9ce99f58a5f2f6f58d681f1556788b2c", "text_len": 1618}
{"schema_version": 1, "id": "f21bae13d3cfc451fbb5868b9968b32809337416", "url": "https://businessinsider.com.pl/gielda/kursy-walut-tak-radzi-sobie-zloty-na-tle-forinta-i-korony/ymqv8p3", "title": "Węgierska i czeska waluta przed polską. Jest jeden kluczowy element układanki", "category": "Giełda", "scraped_at": "2025-12-13T17:36:13.234197Z", "text": "Notowania\nWALUTY\nGIEŁDA\nSUROWCE\nWęgierska i czeska waluta przed polską. Jest jeden kluczowy element układanki\nKursy euro i dolara są na tle ostatnich lat dość niskie, co pokazuje siłę polskiej waluty. Jednak jak zauważają eksperci, to forint i korona rozdają karty w naszym regionie. Waluty Europy Środkowej notują dwucyfrowe zwroty wobec dolara, bo lokalne banki centralne konsekwentnie trzymają kurs na wysokie stopy procentowe.\nNajnowsza analiza zespołu ekonomicznego VeloBanku pokazuje, że to właśnie różnice w polityce pieniężnej (głównie w kwestii stóp procentowych) napędzają umocnienie regionu i utrzymują go w gronie najbardziej atrakcyjnych rynków wschodzących.\nDalsza część artykułu znajduje się poniżej materiału wideo\nKursy walut. Złoty na tle węgierskiego forinta i czeskiej korony\n\"Waluty Europy Środkowej utrzymują silny trend wzrostowy, bo inwestorzy zakładają dłuższe utrzymanie wysokich stóp procentowych. Forint, korona i złoty dały w tym roku dwucyfrowe zyski wobec dolara\" — czytamy w analizie.\nWskazuje konkretnie, że złoty umocnił się o 13 proc., podczas gdy czeska korona zyskała 17 proc., a węgierski forint aż 21 proc. Dla porównania rumuński lej wzrósł o 10 proc., indonezyjska rupia straciła ponad 3 proc., a turecka lira 16 proc.\n\"Kluczowym czynnikiem wspierającym waluty pozostają wysokie stopy procentowe, które nadal przewyższają poziom inflacji o około 1,5 pkt proc. Porównując realne stopy procentowe, czyli różnice między głównymi stopami referencyjnymi a wskaźnikiem inflacji, okazuje się, że wśród rynków rozwijających jest zbliżony poziom oddziaływania polityki monetarnej w granicach 1,5-2,5 proc. Tak jest w przypadku Polski, Czech, czy Indonezji. Nieco inaczej jest w przypadku Rumunii, gdzie od podwyżki podatku VAT i wzrostu inflacji w ostatnich miesiącach Rumunia mogłaby zdecydować się na zaostrzenie polityki monetarnej. Ostrą politykę ma Turcja, która od lat zmaga się z inflacją i w ostatnim czasie prowadzi bardziej ortodoksyjną politykę monetarną\" — czytamy w raporcie.\nZobacz także: Kurs dolara po decyzji Fed. Zobacz, jak wpływa to na portfele\nKursy walut. Co dalej ze złotym, forintem i koroną?\nEkonomiści wskazują, że w Polsce, mimo ostatniej obniżki stóp w grudniu i kolejnych w 2026 r., cykl łagodzenia polityki zostanie wkrótce zakończony na poziomie 3 proc., czyli realnie około 1 pkt proc. nad inflacją. Po ostatniej obniżce stóp w grudniu będziemy mieli już tylko stopniowe dostosowanie w 2026 r. W Czechach bank centralny najprawdopodobniej utrzyma stopy procentowe na niezmienionym poziomie podczas kolejnego posiedzenia, natomiast węgierska stopa bazowa pozostaje stabilna od ponad roku. Stabilność ta, pomimo presji politycznej, wspiera aprecjację lokalnej waluty.\n\"Jest za wcześnie, by mówić o końcu fali wzrostowej walut w regionie. Wysokie stopy procentowe i ostrożne podejście banków centralnych sprzyjają utrzymaniu mocnych kursów i zwiększają odporność na umiarkowane wzmocnienie dolara w najbliższych miesiącach\" — komentuje Piotr Arak, główny ekonomista VeloBanku.\nZobacz także: Węgry w kryzysie: upadający model gospodarczy Viktora Orbana\nJego zdaniem forint, przy obecnej stopie 6,5 proc., pozostaje szczególnie atrakcyjny dla inwestorów. \"Jak zmienią się władze amerykańskiego banku centralnego to stopy procentowe będą tam spadać szybciej, a dolar osłabiać się bardziej\" — ocenia Piotr Arak.", "content_hash": "7c26aa55e86b4ca4e6d63c02ee6022c39da42f5904a43475212998ff70ce7ba6", "text_len": 3368}
{"schema_version": 1, "id": "c23f04c67523c4e0146ac7ced31831e6a34c9bef", "url": "https://businessinsider.com.pl/gielda/kursy-walut/profil", "title": "Notowania walutowe", "category": "Giełda", "scraped_at": "2025-12-13T17:36:07.818488Z", "text": "Giełda i waluty - artykuły", "content_hash": "63b7f329b8c74db6d186ced9db7a7dffde4c5ffcf2b9931ac0ad99ea80656543", "text_len": 26}
{"schema_version": 1, "id": "98edf812ea405d07dad446b9a711812ace5f9a6a", "url": "https://businessinsider.com.pl/gielda/minimum-40-proc-zysku-w-skali-roku-oto-etf-y-ktore-moga-to-zapewnic-w-2026-r/enmw0tc", "title": "Minimum 40 proc. zysku w skali roku. ETF-y, które mogą to zapewnić w 2026 r. [GOTOWE PORTFELE]", "category": "Giełda", "scraped_at": "2025-12-13T17:36:12.010724Z", "text": "Cztery portfele złożone wyłącznie z ETF-ów (Exchange Traded Fund — fundusze inwestycyjne notowane na giełdzie, które zwykle odwzorowują wyniki wybranego indeksu, koszyka akcji lub innych aktywów) mogą wyglądać jak prosta droga do ponadprzeciętnych stóp zwrotu — zwłaszcza gdy patrzymy na świeże, mocne lata na rynkach. Tym razem celujemy w 40 proc. zysku lub więcej w skali roku. Wszystkie propozycje są skonstruowane tak, by pokazać pełne spektrum — od agresywnego wzrostu bez dźwigni po rozwiązania, które próbują \"dobić\" do 40 proc. lub więcej dzięki ETF-om lewarowanym.\nW 2026 r. nie ma mechanizmu, który zagwarantuje 40 proc. zysku. Są za to układy aktywów, które w sprzyjającym otoczeniu potrafiły historycznie taki wynik dowozić — a nawet wyższy. Wspólnym mianownikiem jest tu technologia jako motor hossy oraz półprzewodniki jako najbardziej cykliczny element infrastruktury AI, który w dobrych latach rośnie szybciej niż rynek.\nDalsza część tekstu pod materiałem wideo:\nDwa portfele celowo zostają bez dźwigni, bo nawet bez lewara można uzyskać parametry przypominające giełdową \"rakietę\", tyle że z większą szansą na rozczarowanie w gorszym otoczeniu rynkowym. Dwa kolejne wykorzystują 2x ETF-y, bo jeśli ktoś naprawdę chcemy estymować 40 proc. zysku jako bazowy wynik, zwykle musimy zaakceptować, że cena za taką ambicję jest płacona zmiennością i obsunięciami. Coś za coś.\nWażne: zamieszczone w tekście spółki i wyceny mają wyłącznie charakter informacyjny i nie stanowią rekomendacji ani żadnej innej formy sugestii do zakupu lub sprzedaży produktów finansowych. Decyzje inwestycyjne należy poprzedzić własną analizą ryzyka i sytuacji finansowej.\nSprawdź też: 30 tys. zł na miesiąc w wieku 45 lat. Tak zbudujesz emeryturę z giełdy [DOCHÓD PASYWNY]\nCztery portfele oparte wyłącznie na ETF-ach\nNie da się oczywiście zapewnić minimum 40 proc. zysku w 2026 r. na bazie historii — nawet jeśli w danych historycznych widać lata z takimi wynikami. Możemy natomiast zbudować cztery przykładowe portfele ETF, które historycznie potrafiły przekraczać 40 proc. w sprzyjających latach (zwłaszcza 2023–2024) i pokazać, jakiego ryzyka to wymaga.\nPrzyjmujemy dwie estymacje:\n- Estymacja 2026 (optymistyczna) — ekstrapolacja średniej z lat 2023–2024 (bardzo agresywne założenie)\n- Estymacja 2026 (bardziej konserwatywna) — wynik z 3-letniego okresu (annualizowany), zwykle niższy.\nPortfel 1 — bez lewara, nadal agresywny\nEstymacja 2026 (optymistyczna): ok. 46,7 proc.\nEstymacja 2026 (3 lata annualiz.): ok. 32.9 proc.\nDlaczego te aktywa: maksymalizacja ekspozycji na silnik hossy z ostatnich lat, czyli duże spółki technologiczne + sektor IT + półprzewodniki (najbardziej cykliczny i zmienny element łańcucha AI/compute).\nSprawdź też: W co inwestować w 2026 r. Dziesięć spółek z potencjałem wzrostu [GIEŁDA]\nPortfel 2 — tematyczny, bez lewara\nEstymacja 2026 (optymistyczna): ok. 44,5 proc.\nEstymacja 2026 (3 lata annualiz.): ok. 31,2 proc.\nDlaczego te aktywa: półprzewodniki + sektor IT + Nasdaq jako rdzeń wzrostu, a AI ETF jako dopięcie ekspozycji na firmy z sektora sztucznej inteligencji (bardziej rozproszone niż pojedynczy sektor, ale nadal ryzykowne).\nPortfel 3 — chipy + Nasdaq 2x\nEstymacja 2026 (optymistyczna): ok. 65,2 proc.\nEstymacja 2026 (3 lata annualiz.): ok. 42,7 proc.\nDlaczego te aktywa: jeśli naprawdę upieramy się przy +40 proc. zysku jako estymacji, to bez lewara jest to zwykle tylko scenariusz bardzo optymistyczny. Dźwignia 2x na Nasdaq podbija potencjał, ale też dramatycznie zwiększa ryzyko (duże obsunięcia).\nPortfel 4 — 2x różne aktywa USA (najbardziej ryzykowny)\nEstymacja 2026 (optymistyczna): ok. 66,3 proc.\nEstymacja 2026 (3 lata annualiz.): ok. 42,1 proc.\nDlaczego te aktywa: rdzeń to dwa indeksy USA na 2x (Nasdaq + S&P 500) — historycznie potrafią dowieźć ponad 40 proc. w hossie, ale w bessie/zmienności potrafią bardzo szybko oddać wyniki. Półprzewodniki są dodane jako \"dopalenie\" cyklu.\nLiczą się cierpliwość i stalowe nerwy\nNajwiększy paradoks tych portfeli polega na tym, że ich siłą nie jest spryt selekcji, tylko gotowość do znoszenia okresów, w których wszystko wygląda jak błąd.\nW praktyce o wyniku w 2026 r. może zdecydować nie to, czy technologia urośnie, lecz czy zrobi to gładko, bo przy dużych wahaniach szczególnie dźwignia zaczyna grać przeciw cierpliwości. Jeśli więc twoim celem jest +40 proc., to w pewnym sensie inwestujesz w scenariusz: spadające stopy, rosnące zyski spółek i apetyt na ryzyko, a nie w sam \"produkt\", jakim jest fundusz ETF.\nNajrozsądniejszym testem takiej strategii nie jest pytanie \"ile mogę zarobić\", tylko \"jak głęboki spadek jestem w stanie przeczekać bez zmiany planu\". I dopiero gdy odpowiedź na to drugie pytanie brzmi pewnie, te portfele zaczynają być świadomym zakładem o konkretny scenariusz rynkowy.\nAutor: Grzegorz Kubera, dziennikarz Business Insider Polska\nNota: zamieszczone w tekście informacje mają wyłącznie charakter informacyjny i nie stanowią rekomendacji inwestycyjnej, informacji rekomendującej lub sugerującej strategię inwestycyjną w rozumieniu obowiązujących przepisów ani żadnej innej formy porady dotyczącej zakupu lub sprzedaży produktów finansowych.", "content_hash": "796e7493927d7b5ae3584a405a97302016fbc2fcb19066f3f10264cd2cab532b", "text_len": 5151}
{"schema_version": 1, "id": "7a4c82b8eb41d07edd348cb0e70f3eff964b2b44", "url": "https://businessinsider.com.pl/gielda/obligacje", "title": "Obligacje", "category": "Giełda", "scraped_at": "2025-12-13T17:36:00.008193Z", "text": "Minimum 40 proc. zysku w skali roku. ETF-y, które mogą to zapewnić w 2026 r. [GOTOWE PORTFELE]\nWęgierska i czeska waluta przed polską. Jest jeden kluczowy element układanki\nGaz z odpadów w samochodach. Orlen buduje sieć stacji\nEmerytura w wieku 45 lat z dywidendy. Tak buduje się 30 tys. zł dochodu pasywnego [GOTOWE PORTFELE]\nKurs JPY/PLN 12 grudnia 2025 r.\nKurs EUR/PLN 12 grudnia 2025 r.\nMinimum 40 proc. zysku w skali roku. ETF-y, które mogą to zapewnić w 2026 r. [GOTOWE PORTFELE]\nWęgierska i czeska waluta przed polską. Jest jeden kluczowy element układanki\nGaz z odpadów w samochodach. Orlen buduje sieć stacji\nEmerytura w wieku 45 lat z dywidendy. Tak buduje się 30 tys. zł dochodu pasywnego [GOTOWE PORTFELE]\nKurs JPY/PLN 12 grudnia 2025 r.\nKurs EUR/PLN 12 grudnia 2025 r.\nKurs USD/PLN 12 grudnia 2025 r.\nKurs CHF/PLN 12 grudnia 2025 r.\nKurs GBP/PLN 12 grudnia 2025 r.\nKurs CZK/PLN 12 grudnia 2025 r.\nKurs NOK/PLN 12 grudnia 2025 r.\nKurs SEK/PLN 12 grudnia 2025 r.\nKurs DKK/PLN 12 grudnia 2025 r.\nKurs HUF/PLN 12 grudnia 2025 r.\nKurs TRY/PLN 12 grudnia 2025 r.\nWywołał duże zamieszane na akcjach państwowej spółki. Został odwołany\nGigant branży technologicznej rozczarował wynikami i akcje poleciały. Są obawy wokół AI\nKurs dolara reaguje na decyzję o cięciu stóp procentowych. Eksperci komentują\nKurs JPY/PLN 11 grudnia 2025 r.\nKurs EUR/PLN 11 grudnia 2025 r.\nKurs USD/PLN 11 grudnia 2025 r.\nKurs CHF/PLN 11 grudnia 2025 r.\nKurs GBP/PLN 11 grudnia 2025 r.\nKurs CZK/PLN 11 grudnia 2025 r.\nKurs NOK/PLN 11 grudnia 2025 r.\nKurs SEK/PLN 11 grudnia 2025 r.\nKurs DKK/PLN 11 grudnia 2025 r.\nKurs HUF/PLN 11 grudnia 2025 r.\nKurs TRY/PLN 11 grudnia 2025 r.\nNa tę informacje czekały światowe rynki. Fed zdecydował o stopach procentowych\nInwestycja w złoto? Oto co prognozują eksperci na 2026 rok\n10 doskonałych strzałów na 2026 r.? Te spółki mogą wypracować duże zyski na giełdzie [ZESTAWIENIE]\nSzepty o bańce AI drastycznie przybrały na sile. \"Tylko namacalne zyski je uciszą\"\nKurs JPY/PLN 10 grudnia 2025 r.", "content_hash": "8e12c37f5d8959df89feec0311f0e5593f9dc8b5dd5287d679264691c1260c1f", "text_len": 2009}
{"schema_version": 1, "id": "1fbf4485e7593f3ad09d8552c1aa05e3982ecb23", "url": "https://businessinsider.com.pl/gielda/obligacje/skarbowe", "title": "header-search-button", "category": "Giełda", "scraped_at": "2025-12-13T17:36:10.838722Z", "text": "Brak danych\nBrak danych\nBrak danych", "content_hash": "0787aa009069aa447b44a735a78d32c55e11dca04d0c4aec1663602589aff47f", "text_len": 35}
{"schema_version": 1, "id": "4ef77fae41b9b02085091447fa5327923e818d30", "url": "https://businessinsider.com.pl/gielda/surowce", "title": "Surowce", "category": "Giełda", "scraped_at": "2025-12-13T17:35:58.759539Z", "text": "Surowce - najnowsze artykuły", "content_hash": "90388ab955d8592eba26f109c8db275be65f8208c3523aaa55daf3c54f117102", "text_len": 28}
{"schema_version": 1, "id": "7a73d94a7aa27af84e3d6cad58791afaad896da7", "url": "https://businessinsider.com.pl/gielda/towary/undefined", "title": "Surowce", "category": "Giełda", "scraped_at": "2025-12-13T17:36:09.109893Z", "text": "Surowce - najnowsze artykuły", "content_hash": "90388ab955d8592eba26f109c8db275be65f8208c3523aaa55daf3c54f117102", "text_len": 28}
{"schema_version": 1, "id": "20fb878ab0f44b2b6dca6ada5c70635f5e68bbd5", "url": "https://businessinsider.com.pl/gospodarka/bez-tego-sie-nie-uda-friz-mowi-nam-jak-stac-sie-znanym-youtuberem/nr5xrpl", "title": "\"Bez tego się nie uda\". Karol \"Friz\" Wiśniewski mówi nam, jak stać się znanym youtuberem", "category": "Gospodarka", "scraped_at": "2025-12-13T17:35:41.235278Z", "text": "\"Bez tego się nie uda\". Karol \"Friz\" Wiśniewski mówi nam, jak stać się znanym youtuberem\n\"Friz\" zaczynał nagrywać filmy na YouTube jeszcze w 2010 r. Dziś należy do najpopularniejszych influencerów w kraju, ale stał się też wziętym przedsiębiorcą. Business Insider Polska pyta Karola Wiśniewskiego, co by radził dzisiaj startującym youtuberom, w co inwestuje — i czy obawia się, że wkrótce influencerzy AI zastąpią tych z krwi i kości.\n- Dziś trzeba myśleć bardziej wiralowo — opowiada nam \"Friz\"\n- Radzi startującym youtuberom by przede wszystkim znaleźli swoją niszę — i wytrzymali chude lata\n- W co inwestuje? — Raczej teraz wyprzedaje inwestycje — odpowiada\n- Więcej informacji o biznesie znajdziesz na Businessinsider.com.pl\nMateusz Madejski, Business Insider Polska: Zaczynałeś swoją przygodę z YouTube lata temu. Zadajesz sobie pytanie, czy łatwiej było wtedy wystartować ze swoim kanałem?\nKarol Wiśniewski: Na pewno wtedy, kiedy zaczynałem, treści gromadziły się wokół konkretnej osoby, kluczowa była wtedy zakładka \"subskrypcje\". Nie było możliwości, żeby tworzyć wielkie wirale. Było to jednak trochę gorsze dla platformy. Teraz użytkownik najczęściej szuka filmów po prostu na stronie głównej YouTube. Można powiedzieć, że to dobre dla YouTube, pod pewnymi względami dobre też dla użytkowników, za to twórcy muszą wykazać się większą kreatywnością. Trzeba myśleć bardziej \"wiralowo\", trzeba ciągle myśleć o zdobywaniu nowych widzów.\nDalsza część artykułu znajduje się pod materiałem wideo\nKiedy było łatwiej — teraz czy te kilkanaście lat temu?\nWydaje mi się, że teraz siłą rzeczy jest trudniej. Po prostu więcej osób chce być influencerami, działać na YouTube niż te 15 lat temu, kiedy ja zaczynałem. Więc wydaje mi się, że teraz jest siłą rzeczy trudniej.\nMasz jakieś porady dla tych, którzy teraz chcą wystartować?\nJak chcesz być influencerem, to najlepiej znaleźć najpierw swoją niszę, a potem starać się wypłynąć szerzej. Co tu dużo mówić — ja przecież też tak wypłynąłem. Co nie oznacza, że nie ma możliwości rozwoju, absolutnie. To wszystko by się jednak nie udało bez najważniejszego.\nCzyli?\nU mnie by się to wszystko nie udało bez jednego — bez zajawy, bez ciężkiej pracy, czy determinacji nie uda się zbudować dobrze działającej firmy. Myślę, że jak ktoś chce być dziś influencerem, to musi się nastawić, że nawet przez kilka lat nikt nie będzie go chciał oglądać. Ale jak ktoś mimo wszystko jest to w stanie robić przez te lata — to moim zdaniem ma wielkie szanse na sukces. Ale jeśli nie — moim zdaniem to się nie uda. W skrócie — trzeba robić to długo, z pasją, a wtedy sukces przyjdzie. My w Ekipa Management zresztą szukamy takich osób — z pasją, które nie mogą się przebić. Więc dzięki temu możemy skrócić te lata, które są potrzebne, aby wypłynąć.\nZobacz także: 30 tys. zł na miesiąc w wieku 45 lat. Tak zbudujesz emeryturę z giełdy [DOCHÓD PASYWNY]\nInfluencer to praca na pełen etat?\nNie zawsze. To jest praca bardzo przyjemna, mocno kreatywna, która czasem też dużo wybacza. Natomiast nie ukrywam, że my w Ekipie właśnie szukamy osób, które chcą się poświęcić. Wtedy można rzecz jasna najwięcej osiągnąć. Ja uważam, że przez lata pracowałem nawet na trzy etaty, aby zbudować swoją markę i osiągnąć sukces (śmiech).\nMówi się sporo ostatnio o wirtualnych influencerach. Czy widzicie w Ekipie Management, że to rosnący trend?\nSzczerze mówiąc, uważam, że są to na razie tylko eksperymenty. Wydaje mi się, że zawsze prawdziwi ludzie będą się najbardziej bronili. Na razie uważam, że trzeba po prostu obserwować. Czy możliwe jest to, że narzędzia AI będą wykorzystywać wizerunek twórcy do tworzenia filmów? Możliwe. Ale też na razie nie widzę jakiejś wielkiej przestrzeni na to. Nie powiem , że to nie wypali — natomiast teraz dla nas to nie jest jeszcze temat. Oczywiście testujemy różne rozwiązania, musimy trzymać rękę na pulsie. Na pewno AI i nowe narzędzia pomagają w wielu sytuacjach. Podam przykład. Jeszcze kilka lat temu, żeby robić miniaturki na YouTube, trzeba było znać Photoshopa. Teraz nie trzeba — AI robi to doskonale i bardzo szybko. Nowi twórcy mogą na tym więc bardzo skorzystać. Podobnie jest z montażem, pewnie niedługo boty będą w stanie już bardzo skutecznie i dobrze montować materiały.\nChcesz zawsze robić filmy?\nKocham to robić i dalej to robię. Natomiast chcę też pomagać innym twórcom. Na tym chce się teraz skupiać. Natomiast uważam, że influencer powinien robić ciągle nowe rzeczy, ciągle zaskakiwać — YouTube daje na to przestrzeń. To taki klucz do influencerskiej długowieczności. Bo też nie ukrywajmy, uważa się, że to fach, w którym jest data ważności. Jak się chce od tego uciec, trzeba ciągle próbować nowych rzeczy.\nNa przykład?\nMy robiliśmy muzykę influencerską, uważam, że nawet to trochę odczarowaliśmy. Bo wcześniej było tak, że albo jesteś influencerem, albo raperem. My pokazaliśmy, że niekoniecznie to tak musi być. Teraz weszliśmy w kino. Mamy dwie premiery za sobą i widzimy, że to jest jakaś świeżość, nowość — to jest coś, o czym się mówi. Więc uważam, że też \"100 dni do matury\" przeciera szlaki. Wcześniej influencerzy mieli raczej trzecioplanowe role. A to jest fabularny, pełnometrażowy film z influencerami w rolach głównych. Kolejne produkcje kinowe też są już w planach.\nZobacz także: Jak zrobić karierę na YouTube? [WYWIAD]\n\"Jesteśmy blisko resetu\"\nNie ukrywasz, że sporo inwestujesz. W co być teraz inwestował?\nSzczerze mówiąc, teraz to jest moment, w którym obawiam się trochę panującego na rynku entuzjazmu. Raczej teraz wyprzedaje inwestycje, a jak bym inwestował, to raczej w obligacje czy spółki stosunkowo odporne na kryzysy. Czuję, że jesteśmy blisko jakiegoś resetu rynkowego. Raczej więc nie poleciłbym teraz inwestowania na szeroką skalę. Ja bardziej realizuje zyski, niż inwestuje. Skupiam na swojej firmie, na działalności w Ekipia Holding, na pracy z influencerami. To mi zajmuje najwięcej czasu.\nCzy chcecie wyjść poza Polskę?\nTaki był nasz cel długoletni i to się nie zmienia. Przede wszystkim jednak mój biznes ma być w założeniu najlepszym miejscem dla influencerów w Polsce. Platformą, dzięki której będą mogli się jak najlepiej rozwijać. Ale jak będziemy gotowi, chcemy też wyjść szerzej w świat.", "content_hash": "5b65ffe8185f47c899afad574767b69ceaba34b16081047bfcd4b04d4b57ff00", "text_len": 6195}
{"schema_version": 1, "id": "e52c7f94b983c9a41f8443b7934b538aac3cb38c", "url": "https://businessinsider.com.pl/gospodarka/dryfujacy-rzad-z-paroma-sukcesami-blaski-i-cienie-2-lat-koalicji-tuska-analiza/tnjss4y", "title": "Dryfujący rząd z kilkoma sukcesami. Gospodarcze blaski i cienie dwóch lat Donalda Tuska [ANALIZA]", "category": "Gospodarka", "scraped_at": "2025-12-13T17:35:42.408600Z", "text": "Wszystko szłoby lepiej, gdyby nie nasi koalicjanci — tak o niepowodzeniach wewnątrz rządu można usłyszeć w każdej z rządzących formacji. Mozaika poglądów odbiła się na polityce gospodarczej — sprzecznych projektach, opóźnieniach, czy wreszcie braku zgody na flagowe pomysły innych ekip. W galimatiasie interesów i chaosie decyzyjnym udało się jednak \"dowieźć\" kilka istotnych spraw.\nRząd nie tylko przetrwał, ale też nie musi martwić się o parlamentarną większość — a z perspektywy polskiego systemu politycznego wcale nie było to takie oczywiste. To pierwszy w historii III RP koalicyjny triumwirat, który pomimo napięć nie został zachwiany. Dość przypomnieć, że ostatni trójczłonowy sojusz, czyli PiS w sojuszu z LPR i Samoobroną rozpadł się właśnie po dwóch latach kadencji Sejmu.\nWielogłos odbił się na polityce gospodarczej i widać to było w konkretnych projektach, które albo miesiącami buksowały, albo wciąż nie ujrzały światła dziennego. Wystarczy wymienić zażarte spory dotyczące mieszkalnictwa między Polską 2050 a Lewicą, kontrowersyjną kwestię obniżenia składki zdrowotnej, czy trwające debaty na temat reformy Państwowej Inspekcji Pracy.\nDalsza część artykułu pod wideo:\nMitem rozmaitych przepychanek obrosły już przymiarki do podatku cyfrowego (po pierwszych deklaracjach wicepremiera Krzysztofa Gawkowskiego chłodno przyjęte przez MF), kwoty wolnej od podatku, czy niedziel handlowych.\nRząd wielu strategii czy żadnej?\nCo więcej, ekipie pod przewodnictwem Koalicji Obywatelskiej wielokrotnie zarzucano (robił to również autor niniejszego tekstu) brak spójnej wizji rozwoju Polski. Politycy zdawali się zaprzeczać oskarżeniom, zapowiadając co i rusz \"wielkie otwarcia\" i długofalowe plany. Chyba wręcz w nadmiarze.\nPrzypomnijmy: tylko w tym roku premier Donald Tusk w lutym zapowiedział rekordowy rok inwestycji i potężną deregulację, w kwietniu obiecywał \"kres naiwnej globalizacji\" i wielką repolonizację, a we wrześniu \"biliony złotych\" na energetykę w ciągu najbliższych dziesięciu lat.\nA przecież swoje mocarstwowe plany kreślą też ministrowie — we wrześniu szefowa resortu funduszy Katarzyna Pełczyńska-Nałęcz przedstawiła Strategię Rozwoju Polski do 2035 r. czekającą na przyjęcie przez rząd, a w listopadzie minister Andrzej Domański program Innovate Poland mający pobudzić innowacyjność w największych polskich przedsiębiorstwach.\nGąszcz znaczących, ale jednocześnie w dużej mierze mglistych, zapowiedzi, często ulega rozmyciu i w bardzo niewielkim stopniu przebija się do świadomości społecznej. Przykład? Choćby pomysł Zielonego Okręgu Przemysłowego forsowany przez PSL. Idea mająca wpisywać się w aspirację wielkich inwestycji infrastrukturalnych nie odbiła się jednak zbyt wielkim echem. A podobnych spraw de facto \"zakopanych\" przez samą ekipę rządową znalazłoby się co najmniej kilka.\nJednocześnie rząd walczy — ze zmiennym szczęściem — o swoją wiarygodność w związku z kontynuacją projektów pozostawionych przez poprzedników. Mowa przede wszystkim o budowie elektrowni jądrowej czy Centralnym Porcie Komunikacyjnym. Choć obie sprawy idą naprzód, to ciąży im widmo opóźnień i częściowej utraty wiarygodności. Nie bez udziału samego rządu — długo trwało wypracowanie nowej koncepcji komponentu kolejowego CPK, a kontrowersyjna okazała się kwestia prędkości taboru, która może ograniczyć możliwość udziału polskich firm w dostawach. Przy atomie, który właśnie otrzymał z Brukseli zgodę na pomoc publiczną, przeciwnicy rządu podnosili np. kwestię wycofania się z pomysłu budowy drugiej elektrowni w partnerstwie z koreańskim KHNP.\nZapaść w ochronie zdrowia\nGdy wznoszono wielkie hasła na przyszłość, często trzeszczała teraźniejszość. Najbardziej wstydliwym zaniedbaniem obecnej ekipy wydaje się jednak niedofinansowanie ochrony zdrowia i powtarzający się z końcem roku kryzys spowodowany brakiem środków. Opisywana na łamach Business Insidera gigantyczna dziura w NFZ odbija się na codziennym życiu pacjentów, minister Jolanta Sobierańska-Grenda przyznała, że przyszłoroczny budżet również może być nawet o 23 mld zł za niski.\nParadoksalnie, kryzys w ochronie zdrowia odbywa się pod rządami ekipy, w której szefowe resortu (wcześniej Izabela Leszczyna) nie zbierają najgorszych recenzji i trudno uznać je za najsłabsze ogniwa rządu. Mimo to, brak rozwiązań systemowych, które realnie poprawiłyby sytuację pacjentów to jeden z największych problemów rządu. A w dobie pogarszającej się demografii potrzeby w tym sektorze będą nie tylko się nasilały, ale coraz bardziej wpływały również na ogólną kondycję gospodarki. A wyciągnięcie z systemu w ramach obniżenia składki zdrowotnej ok. 1,5 mld zł (według wyliczeń MZ na 2026 r.), należy uznać za potężny błąd w programowaniu polityki zdrowotnej kraju, który będzie ciążył również w kolejnych latach.\nNapięty budżet\nNa rządzie ciąży też napięta sytuacja budżetowa. Choć alarmistyczne tony o \"stojącej przed widmem bankructwa\" Polsce są odrealnione, to miejsca na realizację kolejnych obietnic wyborczych już nie będzie, choćby z powodu zbliżania się do konstytucyjnego progu zadłużenia wynoszącego 60 proc. PKB. Po dwóch latach trudno obarczać poprzedników odpowiedzialnością za deficyt sięgający w październiku 227,1 mld zł (przy 130 mld zł w 2024 r. i 36 mld zł w 2023 r.), a także zaplanowany w przyszłym roku na 271,7 mld zł.\nNie sama przewaga wydatków nad dochodami jest jednak największą bolączką budżetu. Wyzwanie będzie stanowić to, na co faktycznie zostanie przeznaczony. Na razie inwestycje w Polsce — pomimo opisanej wcześniej zapowiedzi premiera — znajdują się wyraźnie poniżej unijnej średniej. A jednocześnie niewielkie wydatki na naukę wciąż powinny być wyrzutem sumienia dla polityków tak wiele mówiących przecież o potrzebie wzrostu polskiej innowacyjności.\nSprawdzianem w tym zakresie na kolejne dwa lata będzie strategiczna zapowiedź spolonizowania najważniejszych projektów infrastrukturalnych i energetycznych, o której wspominał premier, a którą do wdrożenia podjęło przede wszystkim Ministerstwo Aktywów Państwowych. To jedna z istotnych gospodarczych obietnic do rozliczenia wraz z końcem kadencji.\nZ drugiej strony, raczej zamkniętą kwestią pozostaje poszukiwanie nowych wpływów podatkowych. Podpisanie przez prezydenta Karola Nawrockiego ustawy o podatku bankowym najprawdopodobniej będzie jednym z niewielu tego typu aktów sygnowanych przez głowę państwa.\nBruksela patrzy łaskawiej\nPrzechodząc na jasną stronę ostatnich dwóch lat, trzeba podkreślić, że największe osiągnięcia mające bezpośredni wpływ na gospodarkę Polski, rząd osiągnął nie wewnętrznie, lecz na forum unijnym. Przed 13 grudnia 2023 r. na linii Warszawa — Bruksela zarysowały się trzy główne problemy gospodarcze: blokada KPO i funduszu spójności (w związku z oskarżeniami KE o naruszanie zasady praworządności przez poprzedni rząd), zapowiedź wprowadzenia paktu migracyjnego i naliczane kary w przypadku nieprzestrzegania mechanizmu automatycznej relokacji, a także groźba przyszłych kosztów dla gospodarki związanych z wprowadzaniem systemu ETS 2.\nJakkolwiek przeciwnicy rządu mogą zarzucać Brukseli \"sprzyjanie\" obecnej ekipie, to wszystkie te zagrożenia udało się rozwiązać. KPO trafiło do Polski, choć trzeba też nadmienić, że niewielka w skali całego planu transza dla HoReCa została wydana w skandaliczny sposób.\nETS 2 został przynajmniej odsunięty w czasie o kolejny rok, co daje polskiej gospodarce nieco więcej czasu na przystosowanie się, a może i szansę, by w przyszłości znów oddalić niesprzyjającą regulację — na co mają nadzieję przedstawiciele rządu.\nZ kolei kilka dni temu minister Marcin Kierwiński poinformował też o zwolnieniu Polski z mechanizmu automatycznej relokacji i ewentualnych kar. Ewentualna rewizja przepisów ma nastąpić w 2027 r., co może stanowić pewien istotny wątek w trwającej wówczas kampanii wyborczej.\nKontynuacja zbrojeń ponad podziałami\nNa pochwałę zasługuje na pewno podtrzymanie przez obecne władze ponadpartyjnego konsensusu w zakresie inwestowania w polską obronność. To jeden z nielicznych obszarów, jaki nie stał się przedmiotem zaciekłej walki politycznej, a w długiej perspektywie kluczowy dla rozwoju gospodarczego kraju.\nKwestią otwartą pozostaje rozwój rodzimej zbrojeniówki. Wykorzystanie wydatków w jak największym stopniu do podnoszenia potencjału technologicznego polskiego przemysłu to wyzwanie wpisujące się we wcześniej opisywaną kwestię local content.\nDobry moment dla gospodarki\nNie da się również nie zauważyć, że Polska gospodarka znajduje się w dobrym momencie, w którym rozwija się przy spadającej inflacji i relatywnie dobrej sytuacji na rynku pracy. Trudno uznać, że to zasługa rządu, ale stwierdzić można, że zaletą obecnej władzy jest \"nieprzeszkadzanie\" nieźle funkcjonującej gospodarce. Omijały ją też potężne szoki, jak COVID-19, czy kryzys surowcowy po ataku Putina na Ukrainę — zdarzenia, które mocno odbiły się na gospodarce w drugiej kadencji PiS.\nNawet jednak utrzymanie w ryzach korzystnej trajektorii może nie gwarantować utrzymania władzy za dwa lata. Historia wielokrotnie pokazywała, że to nie słupki wskaźników, lecz przeświadczenie wyborców, często oparte na ich doświadczeniach, decyduje o tym, kogo popierają przy urnie wyborczej.\nGrzegorz Kowalczyk, dziennikarz Business Insider Polska", "content_hash": "665565b0d309553550d04a80a72837abd171f82b58e79a43bcff8a350e0655e9", "text_len": 9237}
{"schema_version": 1, "id": "1b371ef992a7235b771947c2385150d5956ec81a", "url": "https://businessinsider.com.pl/gospodarka/fundusze", "title": "Fundusze: odbudowy, samorządowy", "category": "Gospodarka", "scraped_at": "2025-12-13T17:35:38.786120Z", "text": "Komisja Europejska zapowiedziała rewizję Zielonego Ładu. — W warstwie deklaratywnej to będzie \"cały czas twardo idziemy naprzód\", natomiast w tej warstwie już wykonawczej to będzie zupełnie co innego — mówi Piotr Soroczyński, główny ekonomista Krajowej Izby Gospodarczej w programie Onet Rano Finansowo.\nObjęcie Białego Domu przez Donalda Trumpa oznacza nowy etap w wojnie w Ukrainie. Choć jeszcze nie wiadomo do końca, w którą stronę ostatecznie pójdzie, to właśnie teraz hasło odbudowy jest bardziej aktualne niż kiedykolwiek wcześniej. \"Oni nie są nam wdzięczni\" – można usłyszeć co jakiś czas o Ukraińcach w polskiej debacie publicznej. W kontekście odbudowy Ukrainy to pytanie można odwrócić. \"A co wy możecie zaproponować Ukrainie po wojnie?\" – zapytał mnie niedawno dziennikarz dużego zagranicznego dziennika. I gdy nie chodzi o wsparcie humanitarne i sprzęt wojskowy, odpowiedź robi się skomplikowana. Gdy polski biznes i państwo wciąż zastanawiają się co na to odpowiedzieć, inni już prowadzą w Ukrainie potężny biznes.\n5 mld euro na odbudowę po powodzi zapowiedział premier Donald Tusk w trakcie wizyty szefowej Komisji Europejskiej we Wrocławiu. I choć to pieniądze, które przyznano Polsce już dawno, to możemy na decyzji Brukseli sporo zyskać. Eksperci podkreślają też, że Warszawa może powalczyć o więcej.\nW obliczu dewastujących powodzi, które niedawno uderzyły w kraje Unii Europejskiej, w tym Polskę, pojawia się światło nadziei w postaci możliwości uzyskania pomocy finansowej z Funduszu Solidarności UE. Komisja Europejska sygnalizuje gotowość do wsparcia, jednak jak na razie żaden z państw członkowskich nie wystąpił z wnioskiem o takie środki.\nUnijne środki na odbudowę po pandemii są wykorzystywane wolniej niż planowano – ostrzega Europejski Trybunał Obrachunkowy (ETO). Jeśli nic się nie zmieni, kraje UE mogą nie zdążyć z wydaniem pieniędzy w terminie.\nRuszają konkursy na środki z Krajowego Planu Odbudowy wykorzystywane do stworzenia farm wiatrowych na Bałyku. Minister funduszy zapowiedziała, na co konkretnie przeznaczone zostanie 22 mld zł.\nJeszcze nigdy w swojej 65-letniej historii, Grupa Europejskiego Banku Inwestycyjnego nie wydała tak dużo na wsparcie najbiedniejszych regionów UE. Jedynie do dwóch państw trafiło więcej pieniędzy niż do Polski.\nPrzyspieszamy z inwestycjami — zapowiada Katarzyna Pełczyńska-Nałęcz, minister funduszy i polityki regionalnej. Powiedziała, dokąd w pierwszej kolejności trafił zastrzyk unijnych środków.\nZgodnie z zapewnieniami rządu już wkrótce do Polski wpłyną miliardy unijnych euro. Za kilka miesięcy trafi nad Wisłę 76 mld euro z funduszu spójności, a rok ma upłynąć również pod znakiem miliardowych wypłat z Krajowego Planu Odbudowy. Oba strumienie oznaczają rekordowy zastrzyk środków do Polski. To ogromna szansa, ale nałożenie się obu potężnych programów będzie rodzić duże problemy – zaznaczają eksperci.\nJak opisuje \"Rzeczpospolita\", luka w programie Czyste Powietrze wynosi już prawie 500 mln zł i stale rośnie, bo każdego tygodnia spływają wnioski na kolejne ok. 100 mln zł. Plan ratunkowy dla programu się nie powiódł. Rząd przygotowuje ścieżki awaryjne.\nJeszcze w tym roku do Polski popłyną fundusze z KPO, z puli REPowerEU, czyli środków przeznaczonych na transformację energetyczną. Dostanie ich jest znacznie prostsze niż \"właściwa\" część KPO, ale kwota to na razie kropla w morzu. Sprawdzamy, na co Polska może wydać pieniądze z Brukseli i kiedy otrzymamy resztę.\nKomisja Europejska zatwierdziła właśnie nowy projekt wspierający nowoczesne technologie i potencjał produkcyjny w sektorze elektroniki. Zaprezentowano też listę firm, które obejmie program. Polsce przypadło niewiele — do finansowania zakwalifikowała się tylko jedna rodzima firma.\n— Polska nie poprze w Radzie UE żadnego z aktów prawnych, które zostały we wtorek przyjęte przez Parlament Europejski – zapowiedziała minister klimatu i środowiska Anna Moskwa. Na co konkretnie nie zgadza się polski rząd? Eksperci tłumaczą, że chodzi o wyższe opłaty za ogrzewanie czy transport, ale tym samym rząd sprzeciwi się też… dużym środkom przeznaczonym na termomodernizację kraju i walkę z ubóstwem energetycznym.\nOdpowiedzialność społeczna organizacji za wpływ jej decyzji i działań na ludzi oraz środowisko naturalne to już nie tylko domena biznesu. Na ścieżkę CSR wchodzą także samorządy. Do liderów zielonej transformacji dołączają kolejne podmioty.\n— Na nowe zadania w ramach Programu Budowy Dróg do 2030 r. z perspektywą do 2033 roku przeznaczone zostanie 184 mld zł — poinformował na komisji sejmowej wiceminister infrastruktury Rafał Weber.\nJeszcze dwa lata temu premier Viktor Orban twierdził, że poleganie na funduszach unijnych przy zwalczaniu gospodarczych skutków pandemii COVID-19 mogłoby być zagrożeniem dla bezpieczeństwa Węgier. Dziś Budapeszt realizuje kolejne wymogi Brukseli, aby odblokować miliardy euro unijnych środków, i to nie tylko z Funduszu Odbudowy. Komisja Europejska nie jest jednak przekonana do jego zapewnień.\nKomisja Europejska zatwierdziła program krajowy Fundusze Europejskie dla Polski Wschodniej 2021-2027, z którego do województwa lubelskiego trafi ok. 440 mln euro — poinformował w piątek Urząd Marszałkowski Województwa Lubelskiego w Lublinie.\nSondaż IBRiS dla \"Rzeczpospolitej\" wskazuje, że ponad 80 proc. badanych obawia się, że Polska – podobnie jak Węgry – może stracić część funduszy UE. Utraty pieniędzy boją się nie tylko wyborcy opozycji (91 proc.), ale także elektorat PiS (75 proc.). Nieco spokojniejsi są niezdecydowani (58 proc.).\nWażą się losy unijnych pieniędzy dla Węgier. Decyzja o obcięciu środków może zostać podjęta w niedzielę. Jeśli do tego dojdzie, będzie to bardzo ważnym sygnałem dla Polski. Naszemu krajowi Komisja Europejska także postawiła warunki, które musi spełnić, by otrzymać wsparcie.\nKomisja Europejska zatwierdziła polski plan strategiczny Wspólnej Polityki Rolnej (WPR) na lata 2023-2027. To oznacza, że z unijnego budżetu na wsparcie polskiego rolnictwa ma trafić ponad 22 mld euro. Współfinansowanie krajowe ma wynieść 2,9 mld euro.\nPolacy stracili wiarę w to, że Polska jeszcze w tym roku otrzyma pieniądze z Krajowego Planu Odbudowy. Jednocześnie duża ich część wskazuje, że pieniądze mogą być wypłacone, ale jedynie, gdy dojdzie do zmiany władzy w kraju.\nZbigniew Ziobro ocenił, że to Niemcy są sprawcami tego, że w Polsce nie ma środków z Krajowego Planu Odbudowy. Jak dodał, \"Polska jest okradana i wiodącą rolę w tej kradzieży odgrywa polityka niemiecka\". Powiedział też czego oczekuje teraz od premiera Mateusza Morwieckiego.\nPodczas konferencji prasowej premier Mateusz Morawiecki odniósł się do konfliktu polskiego rządu z Komisją Europejską. — Polska realizuje swój własny interes, nie ogląda się na nikogo, nie będzie reagować na żadne tupanie nogą ze strony brukselskich biurokratów — powiedział.\n— Ta praca może wyrwać z łóżka nad ranem — mówi w \"Rozmowach o finansach\" Filip Bojdo, associate w Cornerstone Investment Management. Zdradza również, w jakie kompetencje warto zainwestować.\nMinister rozwoju i technologii, Waldemar Buda zapewnił, że pieniądze z Krajowego Planu Odbudowy niebawem trafią do Polski. Zasugerował jednak, że nie musi się to stać jeszcze w tym roku.\nEuropejski Bank Inwestycyjny zgodził się na wsparcie inwestycji stwarzających warunki dla uchodźców. Kwota pierwszej alokacji to 2 mld euro.\nRzecznik rządu Piotr Müller zapowiedział, że wiele projektów w ramach Krajowego Planu Odbudowy ruszy jeszcze w czerwcu. Środki zostaną uruchomione w ramach prefinansowania.\nBiznes z zadowoleniem przyjął informację o zatwierdzeniu Krajowego Planu Odbudowy. Obawia się jednak, że to nie koniec perturbacji związanych z uruchomieniem środków w ramach KPO. Wypowiedzi podczas konferencji nie wskazywały bowiem, by napięcia na linii Komisja Europejska-rząd miały się zakończyć. A to ich zdaniem może zwiastować dalsze kłopoty.\n\"Financial Times\" opisuje kulisy zatwierdzenie dla Polski Krajowego Planu Odbudowy. Jego źródła informują o tym, którzy komisarze występowali przeciwko wypłaceniu środków. Dziennik opisuje też od czego uzależniona jest wypłata środków.", "content_hash": "fe703966ed28cb0e81e5bc2ef61260c101dd9f90fba6a98ac2e1e132b3349fd2", "text_len": 8104}
{"schema_version": 1, "id": "64e388fc77e2d4185bb43c45d854bda96084f66e", "url": "https://businessinsider.com.pl/gospodarka/fundusze/czyste-powietrze-i-opoznienia-nfosigw-kazdy-biznes-wiaze-sie-z-ryzykiem/sjf90vn", "title": "Opóźnienia w Czystym powietrzu. NFOŚiGW: \"Każdy biznes wiąże się z ryzykiem\"", "category": "Gospodarka", "scraped_at": "2025-12-13T17:35:40.050463Z", "text": "Opóźnienia w Czystym powietrzu. NFOŚiGW: \"Każdy biznes wiąże się z ryzykiem\"\nKażdy biznes wiąże się z ryzykiem i wymaga zabezpieczenia płynności. Wykonawcy muszą mierzyć siły na zamiary — mówi w Onet Rano Finansowo Robert Gajda, zastępca prezesa Narodowego Funduszu Ochrony Środowiska i Gospodarki Wodnej, w odpowiedzi na zarzuty przedsiębiorców, którzy wciąż czekają na wypłatę środków w ramach programu \"Czyste powietrze\".\nCytowany fragment programu:\n— Każdy biznes, który jest prowadzony, pociąga ze sobą pewne koszty i trzeba się przygotować do finansowania działalności. Sam prowadziłem działalność przez dwadzieścia parę lat i też musiałem zabezpieczyć swoją firmę na ewentualność takich sytuacji, jak obecnie mamy. To, co wspominałem zawsze wykonawcom na tych spotkaniach i mówiłem, że w sytuacji, kiedy firma jest w stanie zrealizować 100 inwestycji w ciągu roku, nie weźmie 400 inwestycji na siebie, bo wie, że nie jest w stanie tego zrobić i będzie to realizowała przez cztery lata, by straciła swoją markę — mówił Robert Gajda w Onet Rano Finansowo pytany, co powiedziałby przedsiębiorcom czekającym na swoje pieniądze po przeprowadzonej modernizacji.\nOpóźnienia w Czystym powietrzu\nJak podkreśla Gajda, opóźnienia w płatnościach nie wynikają ze złej woli funduszu, lecz z przeciążenia systemu wojewódzkich oddziałów, które \"muszą przyjmować każdą ilość wniosków, niezależnie od swoich możliwości\". — Jeśli ktoś był w stanie przeprocesować sto inwestycji rocznie, a wpłynęło czterysta, to nie da się tego zrobić bez wydłużenia terminów. Wszystkie wojewódzkie fundusze zwiększyły zatrudnienie o 30–40 proc., ale i tak nie da się przyspieszyć wszystkiego z dnia na dzień — zaznacza.\nW ocenie NFOŚiGW głównym źródłem nieporozumień z wykonawcami są rozbieżności w interpretacji zasad dotyczących dofinansowania. W rozmowie Gajda wyjaśnia, że kwoty zapisane w umowach stanowią maksymalne limity, a nie gwarantowane stawki. — Niektórzy wykonawcy uznali, że każde zlecenie ma być warte 136 tys. zł niezależnie od powierzchni i technologii. Tymczasem w umowie jasno zapisano, że to kwota \"do\" określonego poziomu, a nie sztywna wartość — tłumaczy.\nZdaniem funduszu, konieczna była również walka z rażącymi nadużyciami. — Nie możemy udawać, że faktura na 40 tysięcy złotych za drzwi, które w sklepie kosztują niecałe trzy tysiące, to racjonalny wydatek. To nie są pojedyncze przypadki — mówi Gajda.\nPrzedstawiciel NFOŚiGW zapewnia też, że weryfikacja kosztów realizacji inwestycji nie ma na celu \"cięcia\" środków, lecz dostosowanie ich do rzeczywistych stawek rynkowych. — Po prostu spadły marże. Wykonawcy byli przyzwyczajeni do wyższych zarobków, ale dziś ceny usług i materiałów również są niższe. Ten ruch przysłużył się racjonalizacji systemu — dodaje.\nMniej wniosków, ale wyższa jakość\nNowa odsłona programu zakłada ściślejsze kryteria i walidację formularzy. — W poprzedniej wersji można było wprowadzić wnioski niekompletne, tak zwane \"widma\". Teraz system to uniemożliwia. Dzięki temu mamy mniej, ale lepszej jakości zgłoszeń — około 46 tysięcy pełnych wniosków i 24 tys. w wersjach roboczych — precyzuje Gajda.\nPodkreśla również, że obecnie każda inwestycja poprzedzona jest audytami energetycznymi, które wskazują rzeczywiste potrzeby budynku, co ogranicza ryzyko niepotrzebnych wydatków. — Kończymy z \"rachunkami grozy\" i zbędnymi instalacjami służącymi głównie zyskom wykonawców. Inwestycje mają odzwierciedlać faktyczne potrzeby energetyczne domów — mówi przedstawiciel funduszu.\nKontekst sporu\nProgram \"Czyste powietrze\" jest jednym z największych projektów modernizacyjnych w Polsce — jego celem jest termomodernizacja domów oraz wymiana źródeł ciepła. Założenie obejmuje 2,5 mln budynków jednorodzinnych, przy czym wiele wniosków dotyczy gospodarstw o najniższych dochodach.\nW ostatnich miesiącach narasta krytyka ze strony wykonawców, którzy skarżą się na opóźnienia w płatnościach i redukcje kwot dofinansowań. Część spraw trafiła do prokuratury. NFOŚiGW odpiera zarzuty, tłumacząc, że działania kontrolne są konieczne, by z programu eliminować nieuczciwe praktyki oraz zabezpieczać środki publiczne.\n— Nie chodzi o to, że kogoś karzemy. Chodzi o przywrócenie zaufania do programu, który ma służyć obywatelom, a nie być źródłem nadużyć — podsumowuje Robert Gajda.\nOnet Rano. Finansowo\n\"Onet Rano. Finansowo\" to cotygodniowy program, w którym dziennikarze Business Insidera rozmawiają z zaproszonymi ekspertami świata biznesu i polityki o aktualnych wydarzeniach i zagadnieniach związanych z polską gospodarką, finansami publicznymi oraz wpływem polityki na portfele każdego Polaka.\nProgram oglądać można w każdą środę o godz. 10 na stronie głównej portalu Onet, a od godz. 11 jako podcast w Onet Audio.", "content_hash": "3eae5354238e30803b31a3180da6ac2e89c7346fd0f94e3bbca89e1b71a79c81", "text_len": 4723}
{"schema_version": 1, "id": "92cbf91476adc00ce5cfaa427741539dd6207390", "url": "https://businessinsider.com.pl/gospodarka/kanal-sueski-wraca-do-zycia-armatorzy-wciaz-nie-maja-zaufania/q7sdhxb", "title": "Kanał Sueski wraca do życia. Szansa na szybszy i tańszy transport", "category": "Gospodarka", "scraped_at": "2025-12-13T17:35:48.580634Z", "text": "Kanał Sueski wraca do życia. Szansa na szybszy i tańszy transport\nPrzez Kanał Sueski jeszcze dwa lata temu przepływały towary o wartości ponad 9 mld dol. dziennie. Aż do wojny w Palestynie i ataków rebeliantów Huti na statki handlowe. Porozumienie między Hamasem a Izraelem oraz zapowiedzi rebeliantów Huti dotyczące zaprzestania ataków otwierają możliwość stabilizacji w regionie Morza Czerwonego. To z kolei daje perspektywę odblokowania Kanału Sueskiego, czyli najkrótszej drogi morskiej z Europy do Chin i Indii.\nKanał Sueski, kluczowy szlak łączący Azję z Europą, od listopada 2023 r. stał się mniej uczęszczany z powodu ataków rebeliantów Huti. Armatorzy, z obawy o bezpieczeństwo swoich statków i ładunków, skierowali kontenerowce na dłuższą trasę wokół Przylądka Dobrej Nadziei.\nDalszy ciąg tekstu pod materiałem wideo\nWedług danych Agencji Wywiadu Obronnego USA, od listopada 2023 r. do czerwca 2024 r. ruch kontenerowy przez Kanał Sueski zmniejszył się o około 90 proc. i później pozostał na tym niskim poziomie.\nNiepewne porozumienie i działania władz Kanału Sueskiego\nPorozumienie między Hamasem a Izraelem oraz deklaracja rebeliantów Huti o zawieszeniu ataków na statki handlowe wywołały ostrożny optymizm. Jednak, jak zauważają eksperci, stabilność w regionie wciąż stoi pod znakiem zapytania.\nWładze Kanału Sueskiego podejmują intensywne działania, aby przekonać armatorów do powrotu. Admirał Ossama Rabiee, przewodniczący administracji Kanału Sueskiego, spotkał się z przedstawicielami największych firm żeglugowych, oferując im rabaty i zapewnienia o poprawie bezpieczeństwa.\nMimo to armatorzy pozostają sceptyczni. Michał Madej, Sea Freight Import Manager w DSV-Global Transport and Logistics, podkreśla, że ryzyko związane z frachtem przez Suez wciąż jest zbyt wysokie. Przykładem może być armator, który musiał korzystać z eskorty marynarki wojennej podczas przeprawy przez Kanał. Obecnie trasa przez Suez wykorzystywana jest sporadycznie, głównie w rejsach powrotnych, czyli z mniejszym załadunkiem.\nStabilność priorytetem dla armatorów\nZespół analityków DSV ds. frachtu morskiego wskazuje, że powrót do regularnej żeglugi przez Kanał Sueski wymagałby znacznych nakładów i reorganizacji tras. Po dwóch latach korzystania z alternatywnej trasy wokół Afryki, gospodarki i przedsiębiorstwa dostosowały się do wydłużonych czasów tranzytu. Eksperci podkreślają, że kluczowym elementem dla armatorów jest przewidywalność, a obecna sytuacja polityczna w regionie nie gwarantuje stabilności.\n— Trwałe ograniczenie liczby incydentów w rejonie Morza Czerwonego jest niezbędne, aby obniżyć koszty polis ubezpieczeniowych. Bez tego powrót żeglugi na szlak Kanału Sueskiego pozostaje mało prawdopodobny — ocenia ekspert.\nSzybszy tranzyt kontra wyzwania logistyczne\nEwentualne przywrócenie regularnych połączeń przez Kanał Sueski wiązałoby się z korzyściami, takimi jak skrócenie czasu tranzytu, ale także z wyzwaniami. Eksperci zwracają uwagę na możliwe przeciążenie europejskich portów, które już teraz zmagają się z kongestiami (korkami u wejścia do portu). Wzrost liczby statków zawijających do portów mógłby nasilić problemy logistyczne, takie jak wydłużenie czasu oczekiwania na odprawy celne czy magazynowanie.\nMichał Madej dodaje, że w kluczowych portach, takich jak Hamburg, Rotterdam czy Antwerpia, poziom wypełnienia placów magazynowych sięga nawet 90 proc. Kumulacja przypływających towarów mogłaby pogłębić te trudności, zwłaszcza że część ładunków musi czekać na przeładunek na mniejsze statki feederowe (mniejsze kontenerowce, które zbierają kontenery z mniejszych portów i dostarczając je do głównych hubów).\nJak przygotować się na powrót żeglugi przez Suez\nEksperci podkreślają, że importerzy powinni już teraz rozważyć współpracę z dużymi operatorami logistycznymi, którzy są w stanie złagodzić potencjalne trudności związane z powrotem żeglugi przez Kanał Sueski. Ważnym czynnikiem jest dostępność powierzchni magazynowych oraz kompleksowych usług celnych.\n— W przypadku długotrwałej stabilizacji politycznej w regionie Morza Czerwonego pytaniem nie będzie, czy żegluga kontenerowa powróci na szlak Kanałem Sueskim, lecz kiedy i jak gwałtowna będzie to zmiana — podsumowuje Michał Madej.", "content_hash": "801ee259dfc7494552b555f455ea7b9a118b3e287105dd134838431b8cacd271", "text_len": 4213}
{"schema_version": 1, "id": "580f1c26e3ac663d80cebc08a370f45a666068ea", "url": "https://businessinsider.com.pl/gospodarka/makroekonomia", "title": "Makroekonomia", "category": "Gospodarka", "scraped_at": "2025-12-13T17:35:37.585077Z", "text": "Pierwsza wiceprezes Narodowego Banku Polskiego, Marta Kightley zabrała głos w sprawie ewentualnego przyjęcia euro przez Polskę. — Musimy rosnąć, a aby rosnąć, musimy przez jakiś czas prowadzić niezależną politykę pieniężną — argumentowała podczas debaty organizowanej w ramach Polish Economic Forum w Londynie.\nPo zapowiedzi rozmów pokojowych indeksy na rosyjskiej giełdzie notują wzrosty. Trump przywrócił rosyjską gospodarkę do życia — oceniają eksperci. Na zielono świeci się m.in. Gazprom, Sbierbank czy Rosnieft. Indeks moskiewskiej giełdy urósł najwyżej od lipca 2023 r.\nBliskie relacje premiera Węgier Viktora Orbana z byłym prezydentem USA Donaldem Trumpem nie uchronią Węgier przed skutkami możliwego konfliktu handlowego między Stanami Zjednoczonymi a Unią Europejską — ocenia Peter Virovacz, główny ekonomista ING Hungary. Ekspert wskazuje, że szczególnie zagrożony może być węgierski sektor eksportowy, zależny od wrażliwych na cła branż, takich jak motoryzacja czy elektronika.\nZ jednej strony gospodarka potężniejsza niż 30 innych azjatyckich państw razem wziętych. Z drugiej pogarszające się wskaźniki i ukrywanie niewygodnych danych. Kondycja gospodarki Chin to jedna z największych zagadek globalnej ekonomii. A rozwiązanie jej może wstrząsnąć całym światem.\nOto potencjalne skutki powodzi w Polsce. Eksperci Santander BP ostrzegają przed wzrostem inflacji i koniecznością nowelizacji budżetu.\nMinister finansów Andrzej Domański wskazał, że za sprawą niższej niż się spodziewano inflacji, zmalały w tym roku wpływy z VAT. Z kolei na niższe pobory z CIT wpłynął stosunkowo silny złoty.\nRząd pracuje nad przyszłorocznym budżetem i wiele wskazuje na to, że deficyt sięgnie absolutnych szczytów. \"Newsweek\" dotarł do informacji o konkretnych kwotach. Jak wynika z ustaleń dziennikarzy, jeszcze nigdy deficyt nie był tak wygórowany.\nPoczta Polska chce ratować się z tarapatów zwiększonymi inwestycjami. W ciągu najbliższych lat przeznaczy na rozwój cyfryzacji pół miliarda złotych. A na tym nie koniec — zarząd zaprezentował osiem filarów transformacji instytucji.\nDonald Tusk skrytykował prezesa NBP prof. Adama Glapińskiego podczas konferencji prasowej. Jak wskazał, obecny wysoki poziom stóp procentowych utrudnia rozwój gospodarczy kraju. — Byłoby łatwiej, gdyby prezes Glapiński pomyślał życzliwiej o Polsce i naszych polskich potrzebach — mówił Tusk.\nWakaje czuć także w gospodarce. Lipcowe dane GUS dotyczące pokazują większą aktywność firm w branży turystycznej, ale jej spadek w sektorze budowlanym.\nNad rynkiem zawisło widmo recesji. Japoński indeks Nikkei225 spadał w poniedziałek nawet o 13 proc., a od niedawnego szczytu o 30 proc. Kontrakty na amerykańskie indeksy nurkowały o 5-7 proc. Traciły ropa i srebro. A jeszcze nie tak dawno inwestorzy rozpływali się nad wizją gospodarki napędzanej sztuczną inteligencją. Co się stało? — tłumaczy to Przemysław Kwiecień, główny ekonomista XTB, w komentarzu dla Business Insider Polska.\nNadszedł czas, aby premier przywołał ducha Mojżesza z Księgi Wyjścia i powiedział faraonowi w Brukseli: \"wypuść mój lud!\" – mówił Boris Johnson, domagając się twardego brexitu. Brytyjski lud opuścił UE, ale klątwy nie dotknęły unijnego Egiptu. Większość z nich przyjęli na siebie Wyspiarze. Choć uniknęli katastrofy, to statystyki nie pozostawią wątpliwości, że na brexicie stracili sporo.\nPolska wejdzie w procedurę nadmiernego deficytu i odczujemy ją w swoich portfelach. Pozostaje pytanie, kiedy i jak bardzo. Obecnie waży się to, jak mocno rząd będzie musiał zacisnąć pasa. Ministerstwo finansów już się na to przygotowuje.\nZjawiska kryjące się pod angielskimi nazwami overbooking oraz bumping nie przywołują pozytywnych wspomnień wielu klientom linii lotniczych czy hoteli. Konsument, który napotka tego rodzaju problem, musi zdawać sobie sprawę z tego, jak postępować i co zrobić, by w zgodzie z prawem otrzymać zadośćuczynienie. Co to jest overbooking oraz bumping? Jakie regulacje prawne można zastosować w tych sytuacjach? Czy da się uniknąć ww. zjawisk?\nWedług prognoz rynkowych i Ministerstwa Finansów, inflacja konsumencka będzie stopniowo wzrastać. Resort nie spodziewa się jednak powrotu do dwucyfrowych poziomów — takie informacje przekazał minister finansów Andrzej Domański.\nDla państw naszego regionu wejście do Unii Europejskiej to olbrzymi sukces gospodarczy i społeczny. Polska i Litwa są największymi beneficjentami dołączenia dwie dekady temu do europejskiej wspólnoty – wynika z raportu Polskiego Instytutu Ekonomicznego, który poznał Business Insider Polska. Dzięki unijnej akcesji naszego PKB na głowę mieszkańca jest aż o 40 proc. wyższe niż gdybyśmy pozostali poza UE.\nDeficyt sektora finansów publicznych w 2023 r. wyniósł 5,1 proc. PKB – wynika ze wstępnych wyliczeń GUS. To otwiera drogę Komisji Europejskiej do uruchomienia wobec Polski procedury nadmiernego deficytu. Jeśli do tego dojdzie, możliwości rządu w realizowaniu obietnic wyborczych będą znacznie ograniczone. O procedurze i jej potencjalnych skutkach w \"Onet Rano Finansowo\" mówił dr Jakub Sawulski, główny ekonomista Fundacji Instrat.\nW tym roku, pierwszym roku rządu Donalda Tuska, znów będziemy jednym z najszybciej rozwijających się krajów UE. To oczywiście efekt różnych uwarunkowań. Zaczęliśmy działać dopiero w połowie grudnia, ale jestem optymistą i uważam, że tegoroczny wzrost PKB wyniesie 3 proc., a może nawet więcej – mówi w wywiadzie dla Business Insider Polska minister finansów Andrzej Domański. Cała rozmowa z szefem resortu finansów ukaże się we wtorek, a w niej m.in. o audycie w ministerstwie, planach reform, zmianach w podatkach i budżecie państwa.\nRada Polityki Pieniężnej nie będzie rozpieszczała kredytobiorców w tym roku, a na silny spadek rat hipotek nie ma co liczyć – wynika z prognoz przygotowanych dla Business Insider Polska przez ekonomistów. Dobrą wiadomością jest za to wyraźny spadek inflacji, który może przynieść 2024 r. Dynamika cen towarów i usług konsumpcyjnych może być niższa, niż oczekuje rząd, a największych niespodzianek można się spodziewać już wiosną. Swoją siłę w tym roku będzie miała szansę pokazać także nasze waluta.\nWzrost gospodarczy zaskoczy in plus. Najprawdopodobniej przekroczy 4 proc. w drugiej połowie roku, a być może zbliży się nawet do 5 proc. w końcówce roku – przewiduje w specjalnym komentarzu dla Business Insider Polska prezes Polskiego Funduszu Rozwoju Paweł Borys. Jego zdaniem konsumenci mogą oczekiwać wzrostu wynagrodzeń powyżej dynamiki spadającej inflacji, a firmy spadku presji kosztowej i silniejszego krajowego popytu.\nWzrost PKB wyraźnie przyspieszy, a bezrobocie pozostanie na rekordowo niskich poziomach. Do tego można się spodziewać, że wystrzelą płace, które realnie zwiększą się najmocniej od sześciu lat. Takie wnioski płyną z przygotowanych specjalnie dla Business Insider Polska prognoz ekonomistów z największych banków w Polsce.\nGrudniowe posiedzenie Rady Polityki Pieniężnej nie będzie tylko ostatnim w tym roku. Sejmowa arytmetyka i kalendarz wskazują, że będzie to także ostatnie posiedzenie RPP w czasie rządów PiS. Oba te zdarzenia mogą mieć istotny wpływ na decyzję o koszcie pieniądza.\nObecne napięcia pomiędzy ekipą Donalda Tuska i Narodowym Bankiem Polskim w kontekście potencjalnego postawienia prezesa Adama Glapińskiego przed Trybunałem Stanu nie są niczym nowym. Naciski na bankierów centralnych, a nawet otwarte wojny z nimi, mają miejsce w wielu gospodarkach rozwijających się, ale także tych rozwiniętych — od Łotwy i Nigerii przez Turcję i Australię aż po Wielką Brytanię, Niemcy czy Stany Zjednoczone. Politycy potrafią wygrywać te starcia, ale historia zna także przypadki, w których musieli oni odpuścić pod presją rynków.\nUznaliśmy, że istotne jest poinformowanie Europejskiego Banku Centralnego o groźbach, jakie są kierowane pod adresem prezesa NBP i o tym, że brak jest jakichkolwiek podstaw prawnych do postawienia go przed Trybunałem Stanu. Prosimy też EBC, ale i Międzynarodowy Fundusz Walutowy oraz Bank Światowy o podjęcie działań w tej sprawie. Mamy już umówione rozmowy z przedstawicielami tych instytucji – mówi w wywiadzie dla Business Insider Polska pierwsza wiceprezes NBP Marta Kightley.\nWzrost inflacji wynikał z szoków globalnych i nastąpił równocześnie w wielu krajach. Dodatkowe dochody budżetu państwa związane ze wzrostem inflacji zostały zniwelowane poprzez wzrost wydatków wynikających z waloryzacji świadczeń o inflację, jak i z kosztów finansowania tarcz antyinflacyjnych – napisał w specjalnym komentarzu dla Business Insider Polska prezes Narodowego Banku Polskiego. To polemika z publikacją członka Rady Polityki Pieniężnej Ludwika Koteckiego.\nEkonomiści niemieckiego banku centralnego przeprowadzili gorzką we wnioskach analizę kondycji krajowego modelu rozwojowego. Ich zdaniem strategia wzrostu oparta na silnym przemyśle napędzanym tanim gazem z Rosji jest już nieaktualna. Rząd w Berlinie będzie musiał się zmierzyć z koniecznością przyspieszenia zielonej transformacji energetycznej, ograniczeniem uzależnienia od Chin czy problemami demograficznymi.\nNajgorsze, co mogłoby się nam zdarzyć, to gdyby społeczeństwo uznało, że NBP realizuje inne cele niż dbanie o stabilność cen i wartość złotego. Dlatego to cięcie stóp procentowych aż o 75 pb zostało uznane przez rynki za błąd. W efekcie obniżona została wiarygodność polityki pieniężnej. Bez względu na to, jaki jest stan faktyczny, obniżka stóp procentowych jest niestety interpretowana jako wpisująca się w kampanię wyborczą – mówi w wywiadzie dla Business Insider Polska Ludwik Kotecki, członek Rady Polityki Pieniężnej.\nAdam Glapiński, prezes NBP, na czwartkowej konferencji tryskał optymizmem i wielokrotnie zapewniał, że ma radosne wieści. Jest nim przede wszystkim spadek inflacji do jednocyfrowych poziomów, który pozwolił na ostre cięcie stóp procentowych aż o 75 pkt bazowych. Wybraliśmy pięć kluczowych informacji przekazanych przez szefa NBP, które wyjaśniają, m.in. co stało za zaskakującą decyzją RPP, jaka przyszłość czeka inflację i jakie mogą być stopy procentowe w kolejnych miesiącach.\nZ najnowszych prognoz Ministerstwa Finansów wynika, że inflacja w celu znajdzie się dopiero w 2027 r. Rządzący mimo szybkiego obniżania się dynamiki cen w ostatnich miesiącach wciąż uważają, że walka z inflacją potrwa jeszcze lata. Prognozy budżetowe są znacznie ostrożniejsze i bardziej pesymistyczne od tych, które prezentuje Narodowy Bank Polski. Eksperci resortu finansów nie spodziewają się także szybkich obniżek stóp procentowych, chociaż to, że dojdzie do nich zaraz po wakacjach, właściwie już przesądził prezes banku centralnego Adam Glapiński.", "content_hash": "c3b675890d03de3c08b63ad5186f7418cabbfc92ef1c577ac66274ada5ae8291", "text_len": 10605}
{"schema_version": 1, "id": "971569f585b74d29154ac2e81666d9724c3783d6", "url": "https://businessinsider.com.pl/gospodarka/milosz-motyka-oglasza-nowy-plan-energetyczny-ruszaja-prace-nad-strategia-do-2050-r/q9g8ej8", "title": "Minister Motyka zapowiada kluczowe zmiany w energetyce. Przedstawi plan odejścia od węgla", "category": "Gospodarka", "scraped_at": "2025-12-13T17:35:47.294652Z", "text": "Minister Motyka zapowiada kluczowe zmiany w energetyce. Przedstawi plan odejścia od węgla\nMinister energii Miłosz Motyka zapowiedział, że już w nadchodzącym tygodniu resort energii przedstawi zaktualizowany krajowy plan w dziedzinie energii i klimatu. Dokument ten ma stanowić fundament dla dalszych działań w obszarze transformacji energetycznej. Minister ujawnił też, kiedy mają ruszyć prace nad polityką energetyczną państwa do 2050 r. i co z odejściem od węgla.\nPodczas piątkowego spotkania w Katowicach z przedstawicielami branży górniczej, minister Motyka podkreślił, że zobowiązania wynikające z umowy społecznej, zakładającej całkowite odejście od wydobycia węgla energetycznego do 2049 r., będą realizowane. Wyraził również przekonanie, że zaktualizowany plan zostanie przedstawiony zgodnie z harmonogramem ustalonym przez resort energii.\nDalsza część artykułu znajduje się pod materiałem wideo\nMinister Motyka o dwóch scenariuszach. \"Na to się umówiliśmy\"\nMinister zaznaczył, że w dokumencie znajdą się oba scenariusze: bazowy WEM oraz ambitny WAM. Motyka wyjaśnił, że scenariusz WEM odpowiada postulatom uzgodnionym ze stroną społeczną w ramach umowy społecznej. \"Realizujemy to, na co się umówiliśmy\" — podkreślił.\nPodczas rozmów z górnikami poruszono również kwestię przemysłu energochłonnego i potrzeby zapewnienia tańszej energii, co ma kluczowe znaczenie dla konkurencyjności gospodarki oraz korzyści dla obywateli. Minister wskazał, że pierwszym krokiem w tym kierunku będzie zmiana rozporządzenia taryfowego. W tym celu powołano w resorcie energii specjalny zespół ds. przygotowania taryf, który ma opracować konkretne rozwiązania w najbliższych tygodniach.\nCzytaj też: Rachunki za prąd będą niższe. Oto powód\nPolityka energetyczna Polski. Prace nad dokumentem wkrótce ruszają\nMotyka zapowiedział również rozpoczęcie prac nad polityką energetyczną państwa do 2050 r., które mają uwzględniać interesy sprawiedliwej transformacji. \"Nasza strategia będzie wyważona — odważna, ale i rozważna\" — podsumował minister, podkreślając rolę strony społecznej w procesie tworzenia dokumentu. Prace nad nim mają ruszyć w przyszłym tygodniu.\nCzytaj też: Jedna z opłat w rachunkach za prąd nie wzrośnie. Ministerstwo Energii podjęło decyzję", "content_hash": "ec6e2b3f402e4df4237a4e1ebd934e27808a4e0c62c44109d6c1758c59f6e019", "text_len": 2243}
{"schema_version": 1, "id": "a2cfedd013f652404bf969d23d53000e7ba36bf5", "url": "https://businessinsider.com.pl/gospodarka/ministerstwo-energii-obniza-oplaty-dla-energochlonnych-firm-domy-zaplaca-wiecej/kzfl02s", "title": "Ministerstwo Energii wprowadza nowe przepisy taryfowe. Ulga dla kluczowych branż", "category": "Gospodarka", "scraped_at": "2025-12-13T17:35:43.597635Z", "text": "Ministerstwo Energii wprowadza nowe przepisy taryfowe. Ulga dla kluczowych branż\nMinisterstwo Energii poinformowało w piątkowym komunikacie o podpisaniu nowelizacji rozporządzenia taryfowego, która zmienia wysokość opłaty jakościowej. Największe zmiany odczują odbiorcy energochłonni, dla których stawka opłaty zostanie obniżona, natomiast dla pozostałych grup, w tym gospodarstw domowych, opłata wzrośnie.\n\"Minister Energii podpisał nowelizację rozporządzenia taryfowego. Najbardziej energochłonni odbiorcy zapłacą niższą opłatę jakościową. Wprowadzone rozwiązania będą wspierać krajowy system elektroenergetyczny, aby był bardziej efektywny i przyjazny dla OZE\" — podało Ministerstwo Energii w piątkowym komunikacie.\nDalsza część artykułu pod materiałem wideo:\nResort wyjaśnił, że w efekcie zmiany rozporządzenia taryfowego zmieniła się kategoria \"odbiorcy specjalnego\" opłaty jakościowej. Do tej grupy należeć teraz będą podmioty korzystające z sieci 110 kV lub wyższej, pobierające i zużywające co najmniej 200 GWh energii rocznie na własne potrzeby, wykorzystujące min. 50 proc. mocy umownej, dla których koszt energii elektrycznej stanowi nie mniej niż 15 proc. wartości produkcji?.\nZ opublikowanej na stronach Rządowego Centrum Legislacji oceny skutków regulacji wynika, że obniżka stawki opłaty jakościowej dla największych odbiorców energochłonnych będzie się wiązać z jej wzrostem dla innych grup odbiorców, niebędących odbiorcami specjalnymi, o ok. 9,7 proc.\nTo oznacza, że dla pozostałych odbiorców — poza tymi, którzy korzystają z taryfy G, przeznaczonej dla gospodarstw domowych — płatności wzrosną o ok. 1,04 proc. (według tegorocznych taryf). Z kolei dla odbiorców korzystających z taryfy G ten wzrost płatności wyniesie ok. 0,7 proc. Przykładowo — gospodarstwo domowe, zużywające 1,2 tys. KWh zapłacą o 0,31 gr więcej za miesiąc, a gospodarstwa zużywające 3 tys. kWh — o 0,78 gr miesięcznie.\nW piątkowym komunikacie Ministerstwo Energii podało, że nowe przepisy wejdą w życie dzień po ich ogłoszeniu. Resort poinformował także, że zmiana stawki opłaty jakościowej jest \"jednym z elementów szerszego działania na rzecz odbiorców energochłonnych\", nad którymi pracuje zespołu ds. poprawy efektywności kształtowania taryf sieciowych energii elektrycznej.\nCzytaj także: Plan energetyczny Polski. Minister Motyka zapowiada kluczowe zmiany\n\"Zespół ma opracować i przedstawić rekomendacje dotyczące m.in.: składnika stałego i zmiennego stawki sieciowej, stawki jakościowej, sprawiedliwej alokacji kosztów w krajowym systemie elektroenergetycznym\" — czytamy w komunikacie Ministerstwo Energii.\n— \"Przyjęcie zmiany rozporządzenia taryfowego uwzględniającej rekomendacje Zespołu planowane jest na I półrocze 2026 r.\" — czytamy także.", "content_hash": "fe2f4984306cfdb54e565e35e4787db08d27bc68802a03ab35f53559f89c7fdd", "text_len": 2740}
{"schema_version": 1, "id": "c1c8096d58dcb2c042762a468b71612ce2996bcb", "url": "https://businessinsider.com.pl/gospodarka/podatki", "title": "Podatki", "category": "Gospodarka", "scraped_at": "2025-12-13T17:35:36.372787Z", "text": "Teoretycznie wszyscy płacą podatki, ale jest część gospodarki, która je faktycznie wytwarza oraz część, która je konsumuje. Postanowiliśmy przyjrzeć się bliżej tej pierwszej, czyli firmom, które wytwarzają jakieś dobra czy usługi, są w stanie zapłacić ze swoich zarobków pracownikom oraz wpłacić za nich PIT, za siebie opłacają też CIT i szereg innych podatków, a gdy chcą wypłacić udziałowcom dywidendę, to jeszcze od niej też muszą odprowadzić podatek. Z naszego zestawienia wyszło, które firmy w największym stopniu zasilają budżet i bez których ten budżet po prostu nie istnieje. Zobaczmy, na jakich filarach opierają się finanse państwa.\nWzrost akcyzy na alkohol, zwiększenie podatku od wygranych i wzrost opłaty od napojów: cukrowej oraz od energetyków przyniesie w 2026 roku 2,97 mld zł — podano w OSR projektu ustawy przesłanej do konsultacji. To tylko nieznacznie zalepi gigantyczną dziurę budżetową w przyszłym roku.\n\"Nadszedł czas, aby ciężko pracujący ludzie otrzymali ulgę podatkową\" — ogłosił w czwartek premier Szwecji, który w ustawie budżetowej zaplanował obniżkę VAT na żywność do 6 proc. Według deklaracji, ma to być tymczasowe rozwiązanie, mające na celu pobudzenie gospodarki.\n— Obawiam się, że to, co obecnie mówi prezydent Trump, że podatek cyfrowy albo cła dodatkowe, niestety to również może zadziałać na polskich polityków i obawiam się, że tego podatku po prostu nie będzie — powiedział w programie \"Onet Rano Finansowo\" Łukasz Zalewski, dziennikarz i ekspert ds. podatków.\nRząd chce podnieść podatek płacony przez banki. \"Rozwiązanie to generuje najwyższy koszt, na poziomie ponad 7 mld zł, w 2026 r., a zatem w momencie, w którym spadki stóp procentowych przekładają się na obniżenie wyników finansowych banków\" — komentuje prezes Związku Banków Polskich. Wskazał, jakie koszty wygeneruje to w skali kolejnych 10 lat.\nMinisterstwo Cyfryzacji pracuje nad wprowadzeniem podatku cyfrowego, który – jak pisze money.pl – ma być wymierzony głównie w zagraniczne giganty technologiczne takie jak Google czy Meta. Stawka miałaby wynieść 3 proc. skonsolidowanych przychodów i obejmować firmy o globalnych obrotach powyżej 750 mln euro. Dochody z nowej daniny miałyby wspierać rozwój polskich technologii, innowacji oraz tworzenie jakościowych treści medialnych.\nBruksela chce wprowadzić nowy podatek dla firm, których roczny obrót netto przekracza 50 milionów euro. Wszystko to w ramach wysiłków mających na celu wygenerowanie nowych źródeł finansowania wspólnego budżetu Unii Europejskiej — poinformował \"Financial Times\".\nMinisterstwo Finansów pracuje nad podatkiem dotyczącym odsetek od rezerwy obowiązkowej utrzymywanej przez banki w Narodowym Banku Polskim — poinformował w środę minister finansów Andrzej Domański. Przychody do budżetu w 2026 r. z tego tytułu mogłyby sięgnąć 1,5-2 mld zł.\nZ tytułu podatku bankowego wpłynęło do budżetu państwa w pierwszych miesiącach tego roku więcej pieniędzy niż z podatku od sprzedaży detalicznej i wydobycia niektórych kopalin. W każdym z tych trzech przypadków mowa o ponad miliardowych kwotach. Szczegóły podał resort finansów.\nKandydaci na prezydenta podczas piątkowej debaty byli pytani o poparcie dla obniżenia składki zdrowotnej. Część z nich, jak Rafał Trzaskowski czy Szymon Hołownia stwierdzili, że podpisaliby taką ustawę. Karol Nawrocki zasugerował, że nie zgodziłby się na obniżkę składki dla przedsiębiorców.\nDo końca terminu rozliczenia się z podatku za 2024 r. został nieco ponad miesiąc. Do tej pory w usługdze Twój e-PIT złożono 5 mln deklaracji. Ministerstwo Finansów podało szczegółowe liczby dotyczące różnych rodzajów rozliczeń.\nKoalicja Obywatelska szła do wyborów z postulatem podwyższenia kwoty wolnej od podatku. Rząd nie spieszy się jednak z realizacją zapowiedzi, ale ciągle każe wierzyć, że do tego dojdzie. Minister finansów sugeruje graniczną datę.\nPaństwu zawsze brakuje pieniędzy, a pomysłów na to, by je wydać, z reguły raczej nie. W tym roku mamy mieć historycznie rekordowy deficyt budżetowy, spowodowany w części wzrostem wydatków na zbrojenia, a w większej części eskalacją wydatków socjalnych. A skoro państwo potrzebuje pieniędzy, to zawsze może coś opodatkować. Z racji ostatniego wzrostu stawek akcyzy na papierosy i alkohol postanowiliśmy sprawdzić, co jest teraz najwyżej opodatkowane w Polsce. Z pracą włącznie.\nOstatnio rozgorzała dyskusja na temat podatku cyfrowego. Wygląda na to, że w rządzie nie ma jednomyślności. Organizacje pozarządowe i wydawcy wysłali do rządu list. Adresatami są głównie minister finansów Andrzej Domański i minister cyfryzacji Krzysztof Gawkowski. To ważny głos w dyskusji nad przyszłością mediów.\nPremier Donald Tusk zabrał głos w sprawie możliwości nałożenia podatku cyfrowego na big techy. — Te podatki nałożymy, a może nie nałożymy — powiedział szef rządu przed wylotem do Turcji.\nPierwszy milion zeznań podatkowych już wpłynął do systemu. Ministerstwo Finansów podkreśla, że stało się to szybciej niż w ubiegłym roku. Resort pokazuje szczegółowe statystyki dotyczące kilku najważniejszych rodzajów deklaracji PIT.\nPobór ryczałtu od \"dochodów spółek z tytułu wydatków niezwiązanych z działalnością gospodarczą\" ma być zmniejszony o koszty darowizn i świadczeń na rzecz organizacji pomagających poszkodowanym przez powódź — przewiduje opublikowany w piątek projekt rozporządzenia Ministra Finansów. \"Dochód z tytułu wydatków\" — coś takiego jest w polskich przepisach podatkowych.\nMinisterstwo Finansów przedstawiło projekt rozporządzenia, który ma na celu wsparcie poszkodowanych poprzez zwolnienie wypłat odszkodowań od ubezpieczycieli z obowiązku płacenia podatku dochodowego. Jaki dochód osiągnął przedsiębiorca, który dostał odszkodowanie za poniesione w powodzi straty?\nJak co roku o tej porze Ministerstwo Finansów wystawiło zestawienie firm, z których jest najbardziej zadowolone. Wiadomo już, kto wypracował już największy korporacyjny podatek dochodowy. Niespodzianką w tym roku jest spadek lidera poprzednich trzech lat.\nMinisterstwo Finansów zaprzecza planom wprowadzenia podatku od pustostanów oraz katastralnego. Resort odpowiedział na interpelację poselską.\nLekką ręką rządy państw na świecie mogłyby zebrać 2 bln dol. w skali roku. Co ważne, w sposób, który nie dotknąłby zwykłych obywateli. Specjaliści z Tax Justice Network przekonują, że to najlepszy moment na opodatkowanie najbogatszych.\nZarobki w Niemczech wciąż przyciągają Polaków szukających lepszej perspektywy zawodowej i wyższego wynagrodzenia. Praca za granicą wiąże się jednak z koniecznością rozliczania się z tamtejszym urzędem skarbowym. Czy rzeczywiście opłaca się podjąć pracę w Niemczech? Jakie korzyści płyną z prawidłowego rozliczenia podatkowego?\nOszczędzanie pieniędzy procentuje na przyszłość. Niestety z korzyściami z tego trzeba się dzielić z państwem. Już za kilka miesięcy większa część zysków z lokat czy inwestycji w akcje będzie zostawać w naszych kieszeniach.\nNa ostatniej prostej sezonu rozliczeń PIT Ministerstwo Finansów poinformowało o liczbie złożonych deklaracji. Blisko połowa przypadła na Twój e-PIT.\nOd 1 kwietnia przestanie obowiązywać zerowy VAT na żywność, PiS jednak chciałoby to zmienić. Klub partii przygotuje projekt ustawy, który będzie przywracał zerową stawkę VAT na żywnoś — poinformowała Beata Szydło.\nRekordowe zyski banków nie umykają uwagi rządu, przecież wraz z nimi do kasy państwa wpływają dodatkowe miliardy podatków. W ubiegłym roku wydatki banków na wszystkie formy podatków poszły w górę o ponad jedną trzecią. Szczególne zasługi w zwiększonym zasilaniu budżetu miał największy bank w kraju.\n\"Joe Biden zaproponuje duże podwyżki podatków dla miliarderów i korporacji\" — informuje \"Financial Times\". Zauważa, że plany pojawiają się, gdy prezydent próbuje wzmocnić swoją pozycję wśród Amerykanów przed wyborami. 60 proc. nie pochwala sposobu, w jaki prezydent USA radzi sobie z gospodarką.\nW budżecie formalnie nie zapisano powrotu do niezerowych stawek VAT, ale prognozy przychodów budżetu na to wskazywały. Okazuje się, że co innego budżet, a co innego decyzje rządu na pożegnanie.\nPodniesienie kwoty wolnej od podatku to jeden ze 100 konkretów na pierwsze 100 dni rządów, które Koalicja Obywatelska przedstawiła w trakcie kampanii wyborczej. — Wiadomo, że w tym roku tego nie zrobimy. Mamy na to cztery lata — powiedział w sobotę poseł KO Artur Łącki.", "content_hash": "ffef1ed6f0b01f230b7b56973aba5dbf764adab18c81348b15378adc88bfb430", "text_len": 8322}
{"schema_version": 1, "id": "6c8b5b6d47bc1beb79a73f34f0c5e9e43a143232", "url": "https://businessinsider.com.pl/gospodarka/podatki/wyrok-na-temu-i-shein-unia-wprowadza-clo-na-paczki-podano-date/w6t141f", "title": "Wyrok na Temu i Shein zapadł. Unia wprowadza cło na paczki z Chin. Podano datę", "category": "Gospodarka", "scraped_at": "2025-12-13T17:35:49.840909Z", "text": "Wyrok na Temu i Shein zapadł. Unia wprowadza cło na paczki z Chin. Podano datę\nMinistrowie finansów państw UE zgodzili się w piątek na tymczasowe nałożenie opłat celnych na małe paczki wysyłane do UE z państw trzecich, czyli głównie z Chin. Cła nie wejdą w życie już w pierwszym kwartale, jak wcześniej planowane, ale ustalono datę późniejszą o kilka miesięcy. Będą obowiązywać do czasu przyjęcia przez UE przepisów znoszących ulgi celne dla towarów wprowadzanych do UE.\nRozwiązanie ma zatrzymać zalew tanich produktów, trafiających do UE głównie z Azji m.in. za pośrednictwem chińskich platform e-handlowych, takich jak Shein, AliExpress czy Temu. Zdaniem Komisji Europejskiej 91 proc. takich przesyłek trafia do UE właśnie z Chin.\nDalszy ciąg tekstu pod materiałem wideo\nJak dotąd, niewielkie paczki spoza UE, zawierające produkty o wartości do 150 euro, zwolnione były z opłat celnych. To – jak podnieśli w piątek unijni ministrowie finansów – prowadziło nie tylko do nieuczciwej konkurencji wobec unijnych sprzedawców, ale zagrażało także zdrowiu i bezpieczeństwu unijnych konsumentów, jak również środowisku, bo wiele z tych produktów nie spełnia unijnych standardów bezpieczeństwa. Dodatkowo nierzadko pomagało wprowadzać na unijny rynek podróbki.\nJest data i kwota cła\nDlatego też ministrowie zdecydowali, że od 1 lipca 2026 r. produkty trafiające do UE w małych paczkach o wartości do 150 euro objęte będą stałą opłatą celną w wysokości 3 euro. Data jest o kilka miesięcy późniejsza niż niedawno planowano (pierwszy kwartał 2026 r.), a z drugiej strony pierwotne plany mówiły o dopiero połowie 2028 r. Opłatą objęte zostaną wszystkie towary wwożone do UE, których sprzedawcy spoza UE zarejestrowani są w unijnym systemie elektronicznym IOSS (ang. Import One-Stop Shop).\nIOSS powstał, żeby uprościć procedury związane z podatkiem VAT dla przedsiębiorców sprzedających towary importowane do Unii Europejskiej, których wartość nie przekracza 150 euro. Dotyczy to 93 proc. towarów sprzedawanych do UE przez platformy e-handlowe.\nJak doprecyzowano, opłatą celną w wysokości 3 euro objęte zostaną każdorazowo przesyłki, a nie poszczególne produkty znajdujące się w nich. Dochód z nowych ceł trafi do budżetu UE.\nRozwiązanie tymczasowe\nRozwiązanie to będzie obowiązywać tymczasowo, do momentu przyjęcia przez UE stałych przepisów w tej sprawie. W Unii trwają obecnie prace nad pakietem reform celnych i wieloletnimi ramami finansowymi UE. KE oceni także, czy opłatami powinny zostać objęte również produkty sprzedawane do UE przez handlowców spoza Wspólnoty, którzy nie są zarejestrowani w systemie IOSS.\nSzacuje się, że wartość 65 proc. małych przesyłek wwożonych do UE jest zaniżona, żeby uniknąć opłat celnych.", "content_hash": "3137e52bfad87cacaa1cce52bcd37ed9b6fa43751e875ec3cd49cd6672f8c452", "text_len": 2714}
{"schema_version": 1, "id": "603182418cc8c8d79b62b36ea575b2231028b956", "url": "https://businessinsider.com.pl/gospodarka/polacy-na-emigracji-nowe-dane-gus-o-wyjazdach-z-kraju-tabela/d185tm1", "title": "Tak przez lata zmieniła się emigracja. W czterech krajach w sumie milion Polaków", "category": "Gospodarka", "scraped_at": "2025-12-13T17:35:51.016918Z", "text": "Tak przez lata zmieniła się emigracja. W czterech krajach w sumie milion Polaków\nPolska nie tylko przyjmuje imigrantów, ale też z naszego kraju wyjeżdża wielu obywateli. Jakie są trendy i kierunki? Konkretne liczby podaje Główny Urząd Statystyczny w najnowszym opracowaniu podsumowującym lata 2019-2024. Są nieoczywiste kierunki wzrostu emigracji.\nOd pewnego czasu w naszym kraju toczy się gorąca dyskusja na temat imigrantów. Jest wielu przeciwników, padają hasła o \"Polsce dla Polaków\" itp. Z drugiej strony wielu współobywateli ma ten sam status w innych krajach. Liczna grupa rodaków zamieszkuje długimi okresami w przeróżnych krajach. Jak to wygląda w liczbach?\nDalsza część artykułu znajduje się poniżej materiału wideo\nEmigrowali z Polski. Ilu ich jest?\n\"Szacuje się, że na koniec 2024 r. poza granicami Polski przebywało czasowo około 1 mln 499 tys. obywateli Polski, tj. o 22 tys. więcej niż w 2023 r.\" — wynika z piątkowej publikacji Głównego Urzędu Statystycznego (GUS).\nSpecjalny raport prezentuje szacunkową liczbę mieszkańców Polski przebywających czasowo za granicą przez okres co najmniej 12 miesięcy. Analiza obejmuje okres od 2019 do 2024 r.\nZobacz także: Dlaczego wracają do ojczyzny? Czują się \"obywatelami drugiej kategorii\"\nJak podkreślają urzędnicy GUS, \"wyniki te nie są strumieniami migracji, czyli liczbą wyjazdów w poszczególnych latach i nie można ich sumować. Przedstawione wyniki dla lat 2019–2023 stanowią aktualizację opublikowanych szacunków w 2024 r. Dla 2024 r. przedstawione wyniki są wartościami prognozowanymi\". Dodaje, że te liczby pokazują przede wszystkim trend oraz kierunki wyjazdów Polaków i nie powinny być traktowane jako dokładne dane, a jedynie jako wartości przybliżone.\nPolacy na emigracji. W jakich krajach najwięcej?\nStatystyki pokazują, że kraje europejskie są najczęstszym (około 94 proc.) wyborem kraju zamieszkania długookresowych emigrantów czasowych z Polski. Większość z nich — około 869 tys. — przebywała w krajach członkowskich Unii Europejskiej.\nSpośród krajów europejskich najwięcej polskich emigrantów przebywało w Wielkiej Brytanii (415 tys.), Niemczech (407 tys.), Holandii (132 tys.) i Norwegii (78 tys.). Cała czwórka grupowała łącznie ponad milion Polaków.\nZobacz także: Koniec eldorado na Wyspach? Polacy coraz liczniej pakują walizki\nWarto zwrócić uwagę, że w 2019 r. liczba polskich obywateli przebywających czasowo (12 miesięcy i dłużej) za granicą wynosiła nieco ponad 1,6 mln. W 2020 r. nastąpił spadek, a w latach 2020-2024 oscylowała ona wokół poziomu około 1,5 mln.\nNajwiększy przyrost liczby emigrantów w latach 2019-2024 nastąpił w Holandii i Szwajcarii — odpowiednio o 28 tys. (26,6 proc.) i 8 tys. (39,1 proc.). Z kolei największy spadek odnotowano w Wielkiej Brytanii, Niemczech i we Włoszech — odpowiednio o 132 tys. (24,1 proc.), 10 tys. (2,4 proc.) i 8 tys. (14,2 proc.). W pozostałych krajach europejskich odnotowano mniejsze zmiany nieprzekraczające wartości 5 tys. osób w całym analizowanym okresie.", "content_hash": "7a7b7139fe0365e0563ff338b24c0913f70dfdd3aacd15873e7e8f76e0b2dbed", "text_len": 2988}
{"schema_version": 1, "id": "9c550f2b985e2cce09ae6845ca9f9ccd52d60ab2", "url": "https://businessinsider.com.pl/gospodarka/przepisy", "title": "Przepisy", "category": "Gospodarka", "scraped_at": "2025-12-13T17:35:35.217895Z", "text": "Posłowie PiS i Solidarnej Polski zaprezentowali projekt ustawy o wolności posługiwania się gotówką w Polsce. Projekt przewiduje zniesienie limitów płatności gotówką wprowadzonych w Polskim Ładzie.\nGórniczy potentaci w obliczu kryzysu energetycznego wracają do starych pomysłów. Jednym z nich jest Iberyjski Pas Pirytowy, który w najbliższych latach może znowu zyskać na znaczeniu. \"Wiercimy non stop już od półtora roku\" — mówią przedstawiciele przemysły wydobywczego, cytowani przez serwis wnp.pl.\nPosłowie PiS chcieli zmienić obowiązujący od wielu lat zakaz sprzedaży alkoholu w lokalach gastronomicznych na dworcach, co miało zwiększyć atrakcyjność prowadzenia działalności gospodarczej w tych miejscach. Projekt trafił do Sejmu, jednak sejmowa komisja usunęła poprawki majce na celu zmianę przepisów.\nEksperci zwracają uwagę na obciążenia finansowe związane z utrzymaniem przejętych majątków rosyjskich oligarchów oraz problemy prawne. Za utrzymanie przejętych majątków we Włoszech i USA płacą podatnicy. Natomiast Hiszpania i Francja przyjęły inne rozwiązanie.\nPosłowie PiS chcą zmienić obowiązujący od wielu lat zakaz sprzedaży alkoholu w lokalach gastronomicznych na dworcach. Dozwolona miałaby być konsumpcja piwa i alkoholi niskoprocentowych.\nMinister rodziny i polityki społecznej Marlena Maląg chce usiąść z przedstawicielami handlu do stołu i objaśnić im ideę zakazu handlu w niedziele. Sieci o spotkaniu dowiedziały się z mediów. — Nic nam o tym nie wiadomo – mówią w nieoficjalnych rozmowach. Inne od komentarza wykręcają się sezonem urlopowym.\nOgólnopolski Związek Zawodowy Pielęgniarek i Położnych zapowiedział manifestację pod Sejmem by izba zaakceptowała poprawki Senatu dotyczące podwyżek ich pensji. Minister Adam Niedzielski uważa, że wydarzenie jest całkowicie nieuzasadnione.\nPolskie prawo dopuszcza odstępstwo od konstytucyjnej ochrony prawa własności w postaci wywłaszczenia. Wywłaszczenie nieruchomości jest nabyciem przymusowym przez Skarb Państwa lub właściwe jednostki terytorialne.\nSejm zajmie się zmianą Konstytucji mającą umożliwić konfiskatę rosyjskiego majątku. Niewykluczone, że zrobi to jeszcze w tym miesiącu.\nTrwają prace nad poprawieniem przepisów ustawy o przeciwdziałaniu nadmiernym opóźnieniom w transakcjach handlowych, które mają m.in. uprościć proces składania sprawozdań oraz poprawić efektywność działań UOKiK - wynika z informacji na stronie Kancelarii Prezesa Rady Ministrów.\nPoparcie Polski dla Unii Europejskiej pozostaje silne, ale konfrontacja z Brukselą prowokuje debatę polskiej prawicy o \"polexicie” - pisze brytyjski dziennik \"Financial Times\".\nPodczas czwartej fali pandemii żółte i czerwone strefy będą definiowane na poziomie powiatowym. Większe obostrzenia czekają regiony o niższym poziomie zaszczepienia.\nSejm ustanowił w piątek nowe święto państwowe - Narodowy Dzień Zwycięskiego Powstania Wielkopolskiego. Święto to, mające upamiętniać zwycięski zryw Polaków przeciwko Niemcom z lat 1918-1919, będzie przypadać 27 grudnia - w rocznicę wybuchu powstania.\nKomisja Europejska prowadzi nadal rozmowy z Polską w sprawie akceptacji Krajowego Planu Odbudowy, ale nie mamy żadnych celów, jeśli chodzi o daty - poinformowała Dana Spinant, rzeczniczka KE, na konferencji w Brukseli.\nBędę rekomendował przedłużenie stanu wyjątkowego na granicy polsko-białoruskiej o 60 dni - zapowiedział na dzisiejszej konferencji prasowej Mariusz Kamiński, minister spraw wewnętrznych i administracji.\nZUS może zacząć ścigać tych, którzy na L4 remontowali dom albo wyjechali na wakacje. O to, co robi osoba na L4, będzie nawet mógł zapytać... sąsiada - ostrzega portal Prawo.pl\nW październiku Rada Ministrów może zająć się projektem nowelizacji Prawa o ruchu drogowym, który przewiduje odbieranie samochodów pijanym kierowcom. Natomiast do końca roku nowe przepisy mogą zostać przyjęte przez Sejm – wynika z wypowiedzi Marcina Warchoła, wiceministra sprawiedliwości i pełnomocnika rządu ds. praw człowieka.\nMinionej doby padł rekord produkcji energii z wiatru w Polsce, który przekroczył nieosiągalną dotąd barierę 6 GW. W szczytowych momentach wiatraki odpowiadały za jedną czwartą krajowego zapotrzebowania na prąd. Dalszy rozwój lądowej energetyki wiatrowej może pomóc obniżyć ceny energii. Jednak do tego potrzeba zmian w prawie. Ministerstwo Rozwoju i Technologii zakłada, że nowe przepisy wejdą w życie na początku 2022 r.\nNa wtorkowym posiedzeniu Senat zajmie się ustawą w sprawie rekompensat dla podmiotów gospodarczych w związku z wprowadzeniem stanu wyjątkowego. Część senatorów zapowiada złożenie poprawek.\nW przyszłym roku w końcu zostanie rozszerzony system poboru opłat dla ciężarówek o trasy szybkiego ruchu, które powstawały w ostatnich latach - informuje we wtorek \"Dziennik Gazeta Prawna\".\nOd poniedziałku 30 sierpnia straż miejska i gminna będzie mogła karać osoby jadące rowerem, hulajnogą elektryczną czy urządzeniem transportu osobistego. A mandaty grożą nie tylko za zbyt szybką jazdę czy nieustąpienie pierwszeństwa pieszemu - pisze \"Dziennik Gazeta Prawna\".\nJest roboczy projekt nowelizacji ustawy, który ma umożliwić pracodawcom dostęp do informacji o tym, którzy pracownicy, a nawet usługobiorcy, są zaszczepieni - pisze portal Prawo.pl, według którego przepisy zostały przygotowane na wzór francuski. Rząd ma się zająć projektem rozporządzenia na swoim pierwszym posiedzeniu we wrześniu.\nPracodawcy z sektora publicznego uważają, że powinni mieć dostęp do informacji, ilu pracowników w ich firmie zostało zaszczepionych przeciw COVID-19, a także wiedzieć, którzy konkretnie pracownicy zostali zaszczepieni - pisze Portal Samorządowy.\nZapisany w projekcie ustawy podatkowej będącej elementem Polskiego Ładu obowiązek przesyłania skarbówce danych z ewidencji podatkowych wzbudził obawy wprowadzenia tylnymi drzwiami tzw. testu przedsiębiorcy. Resort odpowiada na te zarzuty i przekonuje, że wprowadzenie nowego obowiązku ma na celu \"przede wszystkim ułatwienie rozliczenia podatku\".\nPrzez rok prezes UOKiK nie zablokował ani jednego przejęcia polskiej spółki przez inwestorów spoza UE. Urząd dowodzi, że spec ustawa działa, przedsiębiorcy - że jest niepotrzebna - pisze \"Puls Biznesu\".\nOd 27 września TVN24 może nadawać w oparciu o licencję wydaną w Holandii. Zgodnie z tamtejszymi przepisami możliwe jest emitowanie reklam mocniejszych alkoholi. Od 1 października dozwolone będą też spoty gier hazardowych - piszą wirtualnemedia.pl.\nSejm przyjął w środę zgłoszony przez prezydenta projekt ustawy o usługach płatniczych. Celem zgłoszonej na prośbę NBP regulacji jest zobowiązanie sprzedawców przyjmujących płatności bezgotówkowe do przyjmowania zapłaty w gotówce.\nPracodawcy ustalą, kto unika szczepionki i oddzielą tych pracowników od zaszczepionych i klientów – pisze \"Rzeczpospolita\". Do doniesień odniósł się w piątek pełnomocnik rządu ds. szczepień Michał Dworczyk.\nW ubiegłym roku odsetek firm, w których ujawniono nielegalne zatrudnienie, wzrósł z 31 do 43 proc. To skutek pandemii i zbyt wysokich kosztów pracy. - pisze \"Dziennik Gazeta Prawna\".", "content_hash": "929ab0e77a365312d314ddfc6b3ff19e206ba1f43a72ef95a655eba18a6d7f2f", "text_len": 7018}
{"schema_version": 1, "id": "82e9f698de4f7ce2a814ccc366b8555becb26744", "url": "https://businessinsider.com.pl/gospodarka/szwajcaria-ogranicza-zakup-mysliwcow-f-35a-powod-bledne-szacunki/5erjzt2", "title": "Szwajcaria zmniejsza zamówienie na amerykańskie myśliwce. Podaje jasne powody", "category": "Gospodarka", "scraped_at": "2025-12-13T17:35:44.799156Z", "text": "Szwajcaria zmniejsza zamówienie na amerykańskie myśliwce. Podaje jasne powody\nWładze Szwajcarii poinformowały, że zmniejszą planowaną liczbę zakupionych myśliwców F-35A Lightning II od amerykańskiego koncernu Lockheed Martin. To, jak informuje agencja Reutera, z powodu \"błędnych szacunków\", jakie wykonano kilka lat temu, kiedy podejmowano decyzję o zakupie nowych samolotów.\nO co dokładnie chodzi? Przypomnijmy. Władze Szwajcarii, kiedy w 2021 r. podejmowały decyzję o zakupie 36 myśliwców F-35A Lightning II, ustaliły budżet dla tej transakcji na poziomie 6 mld franków (7,54 mld dol.). Taką też kwotę przedstawiły wcześniej swoim obywatelom, którzy w 2020 r., na drodze referendum, wyrazili swoją zgodę na transakcję.\nSzybko jednak pojawiły się problemy.\nDalsza część artykułu pod materiałem wideo:\nTo dlatego, że jak później tłumaczyła strona amerykańska, pierwotnie oszacowane kwota została \"błędnie oszacowana\", co w praktyce oznacza, że przewidziany budżet jest niewystarczający, by zakupić 36 myśliwców F-35A Lightning II. To zmusiło władze Szwajcarii do zweryfikowania zamówienia i ostatecznie do decyzji o redukcji liczby zamówionych maszyn\n\"Z powodu przewidywalnych przekroczeń kosztów utrzymanie pierwotnie planowanej liczby 36 myśliwców F-35A nie jest wykonalne finansowo” – czytamy w oświadczeniu rządu, które przytacza agencja Reutera.\nCzytaj także: Hiszpania rezygnuje z zakupu F-35. Postawi na europejskie myśliwce\nW związku z tym rząd Szwajcarii poinformował, że Ministerstwo Obrony zostało zobowiązane do zakupu maksymalnej liczby myśliwców w ramach ustalonego budżetu.\nPomimo tej decyzji, władze nie wykluczają możliwości realizacji pierwotnego planu zakupu 36 maszyn w przyszłości, jeśli okaże się to konieczne dla wzmocnienia zdolności obronnych kraju. Rząd zaznaczył, że ewentualne zwiększenie liczby samolotów będzie rozważane niezależnie od aktualnie wybranego modelu.\nWarto przypomnieć, że Szwajcaria w ostatnich miesiącach zmagała się z napięciami handlowymi ze Stanami Zjednoczonymi, które wprowadziły 39 proc. cła na szwajcarski eksport. Jednak po zawarciu porozumienia we wrześniu, stawka ta została obniżona do 15 proc. Mimo wcześniejszych trudności, rząd w Bernie potwierdził swoje zobowiązanie do zakupu F-35A.\nCzytaj także: F-35 na horyzoncie. Polska przygotowuje się na dostawy\nW kontekście zmieniającej się sytuacji geopolitycznej, szwajcarskie Ministerstwo Obrony planuje również modernizację systemów obrony powietrznej. Według wstępnych szacunków, kraj będzie potrzebował od 55 do 70 nowoczesnych myśliwców, co może oznaczać dodatkowe zakupy w przyszłości.", "content_hash": "aea449b272904e6b46c83ab9acaf44cbbe6ee337ebff6799f034fc3fd6d7b607", "text_len": 2596}
{"schema_version": 1, "id": "fdc6deaf5f24fed863e4753196985d5781524842", "url": "https://businessinsider.com.pl/gospodarka/ukrainskie-drony-sieja-poploch-w-rosji-dostawy-broni-zaklocone/wlsgq82", "title": "Ukraina uderzyła w rosyjskie statki transportowe. Przewoziły broń", "category": "Gospodarka", "scraped_at": "2025-12-13T17:35:52.210875Z", "text": "Ukraina uderzyła w rosyjskie statki transportowe. Przewoziły broń\nUkraina prowadzi w ostatnich miesiącach skuteczne ataki na rosyjską infrastrukturę, osłabiając możliwości logistyczne i ekonomiczne Kremla do prowadzenia wojny. Tym razem uderzyła w transport broni przez Morze Kaspijskie oraz w platformę wydobywczą ropy i gazu, a dodatkowo w rafinerię w Jarosławiu i zakłady produkcji rakiet. Wszystko to na terenach o co najmniej kilkaset kilometrów oddalonych od granicy Ukrainy z Rosją.\nPododdział Sił Operacji Specjalnych (SSO) Sił Zbrojnych Ukrainy we współpracy z ruchem partyzanckim Czarna Iskra skutecznie zaatakowały dwa rosyjskie statki na Morzu Kaspijskim, w pobliżu wybrzeży Republiki Kałmucji. Jednostki te przewoziły broń i sprzęt wojskowy — poinformowały w piątek SSO w komunikatorze Telegram.\nDalszy ciąg tekstu pod materiałem wideo\n\"Wśród uszkodzonych statków znajdują się Kompozytor Rachmaninow i Askar-Sarydża, które są wykorzystywane przez Federację Rosyjską do celów wojskowych i zostały objęte sankcjami Stanów Zjednoczonych za udział w dostawach ładunków wojskowych między Iranem a Rosją\" — powiadomiły SSO.\nCzytaj też: Ukraińskie drony w brytyjskich fabrykach. Nowa umowa\nJak zaznaczono, przedstawiciele ruchu partyzanckiego przekazali szczegółowe informacje dotyczące trasy i ładunku uszkodzonych statków. Czas przeprowadzenia operacji specjalnej nie został ujawniony.\nDodatkowo agencja Interfax-Ukraina przekazała w czwartek, że drony dalekiego zasięgu Centrum Operacji Specjalnych \"Alfa\" Służby Bezpieczeństwa Ukrainy (SBU) zaatakowały rosyjską platformę naftowo-gazową na Morzu Kaspijskim, należącą do spółki Łukoil-Niżniewołżsknieft. W wyniku tej operacji wstrzymano tam wydobycie ropy i gazu.\nAtaki dronowe\nW środę drony morskie Sea Baby Służby Bezpieczeństwa Ukrainy (SBU) uderzyły na Morzu Czarnym w tankowiec Dashan, należący do rosyjskiej tzw. floty cieni. Była to wspólna operacja kontrwywiadu wojskowego SBU i marynarki wojennej Ukrainy — przekazało źródło w SBU w rozmowie z agencją Interfax-Ukraina.\nPoza tym w piątek dokonano jeszcze dwóch ataków na terenie Rosji, o czym informuje Ukraine News. Chodzi o rafinerię w Jarosławiu 700 km od granicy z Ukrainą oraz zakład mechaniczny Orsk produkujący pociski artyleryjskie i podzespoły do wyrzutni rakietowych aż 1600 km od Ukrainy.\nWedług dostępnych raportów z końca 2025 roku, co najmniej 21 z około 38 głównych rafinerii naftowych w Rosji zostało uszkodzonych lub trafionych w wyniku ataków dronami i rakietami ukraińskimi od stycznia 2025 r. To liczba potwierdzona przez BBC Verify i Al Jazeera, z czego 14 rafinerii zaatakowano w sierpniu, a 8 we wrześniu. Financial Times i Carnegie podawały, że uszkodzone od sierpnia 16 rafinerii odpowiadały za 38 proc. całkowitej produkcji w Rosji.", "content_hash": "606054ba53d99838401d7bbdf4f6319beda0ac217f0836460f78f6bc52e000b1", "text_len": 2776}
{"schema_version": 1, "id": "7c62cea304daf03489cfd777919ea39e492407a4", "url": "https://businessinsider.com.pl/gospodarka/unia-rozszerzy-sankcje-na-bialorus-balony-przemytnicze-wywolaly-kryzys/1nf9kdm", "title": "Balony przemytnicze z Białorusi wywołały kryzys. Ekonomiczna \"broń atomowa\" Unii", "category": "Gospodarka", "scraped_at": "2025-12-13T17:35:46.014825Z", "text": "Balony przemytnicze z Białorusi wywołały kryzys. Ekonomiczna \"broń atomowa\" Unii\nRada Unii Europejskiej przygotowuje rozszerzenie nałożonych na Białoruś sankcji — podało Radio Wolna Europa. To odpowiedź na wywołany wykorzystywaniem balonów przemytniczych kryzys na Litwie. Sankcje mają być zatwierdzone w przyszłym tygodniu.\nRadio Wolna Europa podało, że w ostatni wtorek przedstawiciele państw członkowskich w Radzie Unii Europejskiej wstępnie uzgodnili, iż nałożone już na Mińsk sankcje zostaną rozszerzone. Powodem są balony przemytnicze przylatujące z terenu Białorusi, za pomocą których przemycane są papierosy.\nDalszy ciąg tekstu pod materiałem wideo\nNa przełomie listopada i grudnia br. Litwa, która najdotkliwiej odczuwa wykorzystywanie przez Mińsk balonów przemytniczych, zaproponowała UE wprowadzenie zakazu operacji z udziałem dziesięciu białoruskich banków (oprócz już obowiązujących ograniczeń), wprowadzenie nowych limitów na nawozy oraz zakaz importu białoruskiego oleju rzepakowego i soli.\nZ limitów na nawozy z pewnością ucieszyliby się polscy producenci, w tym Grupa Azoty, która swoją ciężką obecnie sytuację tłumaczy m.in. importem produkowanych na tańszym gazie nawozów sztucznych z Białorusi i Rosji.\nPlan sankcji\nUstalony na szczeblu Rady UE wstępny projekt sankcji, jak poinformowało RWE, zakłada nałożenie ich na osoby i podmioty zagrażające \"suwerenności lub niepodległości jednego lub kilku jej państw członkowskich\". Obejmowałaby ona każdego, kto \"planuje, kieruje, angażuje się, bezpośrednio lub pośrednio, we wspieranie lub w inny sposób ułatwia działania ukierunkowane na funkcjonowanie instytucji demokratycznych, działalność gospodarczą lub usługi świadczone w interesie publicznym\".\nZgodnie z projektem takie działania obejmują \"nieuprawniony wjazd na terytorium państwa członkowskiego, w tym na jego przestrzeń powietrzną\", a także \"zakłócanie funkcjonowania infrastruktury krytycznej\".\nFormalne zatwierdzenie sankcji ma nastąpić w przyszłym tygodniu, wtedy też będą znane ich szczegóły.\nEkonomiczna \"broń atomowa\"\nAnalitycy przyznają, że Unia ma do dyspozycji pewne możliwości, które mogą być dotkliwe dla Białorusi. Kamil Kłysiński z Ośrodka Studiów Wschodnich zwrócił uwagę, że Litwa, Łotwa i Polska mają ekonomiczną \"broń atomową\", jaką jest zamknięcie granic. — Jednak, żeby ta dotkliwość sankcji była skuteczna, blokada musiałaby trwać dłużej — zastrzegł ekspert.\n29 października br. Litwa zamknęła przejścia z Białorusią na miesiąc, lecz zostały one otwarte po trzech tygodniach.\nZ kolei Aleksandra Kuczyńska-Zonik z Katedry Systemów Politycznych i Komunikowania Międzynarodowego KUL i analityczka Instytutu Europy Środkowej specjalizująca się w krajach bałtyckich bardziej powściągliwie ocenia skuteczność tego narzędzia. — Kilka tygodni temu Litwa zamknęła granicę z Białorusią. Jaki był tego efekt? Musiała się z tego wycofać, bo Białoruś zamknęła przejścia po swojej stronie, zatrzymując litewskie ciężarówki. Tak oto sankcje nałożone przez Litwę na Białoruś odbiły się rykoszetem na obywatelach litewskich — przypomniała ekspertka.\nPodobnie było po zamknięciu granicy przez rząd Donalda Tuska we wrześniu br. Analityk oceniła, że wszelkie działania podejmowane do tej pory przez Wilno, jak wprowadzenie reżimu sytuacji ekstremalnej, to wyłącznie próby neutralizacji skutków poczynań Mińska.\nJej zdaniem bardziej skuteczne byłoby np. ograniczenie tranzytu z Białorusi do obwodu królewieckiego. Kuczyńska-Zonik przypomniała jednak, że Litwa, wchodząc do UE, zgodziła się na ten tranzyt. — Trzeba byłoby to ponownie przedyskutować na forum UE. Pozyskać poparcie dla takiego rozwiązania. A nie wszyscy jej członkowie podchodziliby do tego przychylnie. W każdym razie to trwa — przekonywała ekspertka i dodała, że jeśli Wilno podjęłoby takie działanie jednostronnie, mogłoby się to obrócić przeciwko niemu.\n\"Białoruś nie funkcjonuje samodzielnie\"\nW ocenie Kłysińskiego sankcje bankowe i handlowe, jak blokowanie importu białoruskich nawozów azotowych, które nie są jeszcze objęte pełnym embargiem, również mogą przynieść pożądany skutek. Ekspert zwrócił uwagę, że Białoruś jednak nie funkcjonuje samodzielnie.\nWspiera rosyjską agresję wobec Ukrainy, prowadzi wojnę hybrydową wobec Zachodu. Więc tak naprawdę to kraj na wojnie. A takie kraje mają przede wszystkim cele wojenne. — Więc jeśli w Moskwie zostało postanowione, że teraz atakujemy, prowokujemy Litwę, to, czy Białoruś tego chce, czy nie, będzie to robić. Nawet kosztem interesów gospodarczych. Tym niemniej reakcja powinna być twarda, bo tylko takie sygnały rozumie Mińsk — przekonywał analityk OSW.\n315 balonów\nRadio Wolna Europa/Radio Swoboda podało, że według pragnących zachować anonimowość litewskich urzędników, z którymi rozmawiała rozgłośnia, od czerwca br. na terytorium Litwy z Białorusi wleciało łącznie 315 nieautoryzowanych balonów. Szczytowa aktywność nastąpiła w październiku — odnotowano 71 naruszeń.\nMiędzy październikiem a grudniem dwa największe litewskie lotniska — w Wilnie i Kownie — były tymczasowo zamykane 15 razy, co wpłynęło na ponad 320 lotów i obsługę ponad 45 tys. pasażerów.\n60 tys. papierosów na balon\nW litewskim portalu Delfi czytamy, że jeden balon przenosi zazwyczaj ładunek ok. 60 tys. sztuk papierosów. Jego wykrycie przez radary utrudnia fakt, że jest w stanie bardzo szybko osiągnąć znaczną wysokość, nawet 5 km.\nJak podaje prowadzony przez białoruskich opozycyjnych dziennikarzy śledczych serwis BuroMedia, Białoruś produkuje ok. 34 mld papierosów rocznie — to w przybliżeniu 1,7 mld paczek. Oficjalny eksport i sprzedaż na rynku krajowym pozwalają upłynnić połowę tej produkcji. Reszta ma być rozprowadzana nielegalnymi kanałami.\nW wydanym 1 grudnia br. komunikacie Podlaski Oddział Straży Granicznej poinformował, że od początku roku odnotowano 126 przypadków próby przemytu papierosów z wykorzystaniem balonów i 19 z wykorzystaniem dronów. Szacunkowa wartość kontrabandy to 3,6 mln zł.\n2 grudnia br. rzecznik łotewskiej Straży Granicznej Rudolf Bounis powiedział, że od początku roku do końca listopada łotewskie systemy radarowe zarejestrowały ponad 30 obiektów, które mogły być balonami przemytniczymi, natomiast przechwycono osiem. Łącznie przenosiły 720 tys. sztuk papierosów.\nRadio Wolna Europa/Radio Swoboda to amerykańska rządowa rozgłośnia prowadząca transmisje informacji i analiz do krajów Europy Środkowo-Wschodniej, Azji Środkowej i Bliskiego Wschodu, w których istnieją ograniczenia w wolności słowa. RWE jest finansowane przez Kongres Stanów Zjednoczonych.", "content_hash": "1b5fb97e074bcff3cf515334639b839e65060a3207af2549b3ba6a110a6849e5", "text_len": 6516}
{"schema_version": 1, "id": "07fbbb8d291b762c827fc858610e267118bd0d07", "url": "https://businessinsider.com.pl/nieruchomosci/cel-czolowka-rynku-mieszkaniowego-wsparcie-kapitalowe-otwiera-nowy-rozdzial-w/rj4fc03", "title": "Cel: czołówka rynku mieszkaniowego – wsparcie kapitałowe otwiera nowy rozdział w strategii rozwoju tego dewelopera", "category": "Nieruchomości", "scraped_at": "2025-12-13T17:37:27.547844Z", "text": "Cel: czołówka rynku mieszkaniowego – wsparcie kapitałowe otwiera nowy rozdział w strategii rozwoju tego dewelopera\nAmbitny plan dla poznańskiej Malty i 47,5 mln euro — współpraca znanego polskiego dewelopera z globalnym inwestorem ma zmienić oblicze rynku mieszkaniowego.\nGrupa Cavatina, polska grupa deweloperska zacieśniła współpracę z Grupą Fidera Vecta, która zainwestuje w Resi Capital 47,5 mln euro i tym samym uzyska 30 proc. udziałów w podwyższonym kapitale zakładowym spółki. Deweloper i inwestor tworzą także joint venture, aby wspólnie przygotować miastotwórczy projekt na poznańskiej Malcie.\nDecyzja o zaproszeniu do akcjonariatu doświadczonego, dynamicznego partnera i dzięki temu dokapitalizowaniu spółki blisko 50 mln euro to wyraźny sygnał dla branży — Resi Capital przyspiesza rozwój i konsekwentnie umacnia pozycję na polskim rynku deweloperskim.\nNowy kapitał pozwoli znacząco zwiększyć skalę działania. Spółka stawia na miastotwórcze inwestycje, które — tak jak dotychczasowe realizacje Global Apartments w Katowicach czy Quorum we Wrocławiu — łączą funkcję mieszkaniową z usługami i przemyślanymi przestrzeniami wspólnymi.\n— To przełomowy moment w historii Resi Capital, dokapitalizowanie daje nam dodatkowe paliwo do realizacji bardzo ambitnych planów. Nie interesuje nas bycie, tylko jednym z wielu deweloperów. Naszą strategią jest osiągnięcie pozycji jednego z liderów rynku, który wyznacza standardy — zarówno w jakości architektury, jak i w podejściu do tkanki miejskiej. Inwestujemy odważnie, bo wierzymy w fundamenty polskiego rynku i w nasz unikatowy know-how wywodzący się z Grupy Cavatina — mówi Karol Stefański, Członek Zarządu Cavatina Group.\nNowe życie dzięki joint inventure\nResi Capital we współpracy z Grupą Fidera Vecta zamierzają zrealizować ambitne plany na terenie po zamkniętej Galerii Malta w Poznaniu. Zamiast standardowego osiedla, deweloper i inwestor planują stworzyć tam otwarty, tętniący życiem fragment miasta, który w pełni wykorzysta potencjał tego miejsca z widokiem na Jezioro Maltańskie.\nProjekt zakłada stworzenie nowoczesnego osiedla zatopionego w zieleni. Koncepcja odejdzie od betonowej monokultury na rzecz architektury przyjaznej i miastotwórczej. Ważnym elementem będą partery budynków, które zostaną przeznaczone na usługi dostępne dla wszystkich mieszkańców Poznania — kawiarnie, restauracje i lokale usługowe, które ożywią tę część miasta.\n— Projekt w Poznaniu pozwoli nam pokazać pełen potencjał naszych kompetencji w tworzeniu pożądanych miejsc do życia. Teren po Galerii Malta zamieni się w nowoczesną enklawę, gdzie architektura wchodzi w interakcje z naturą. Planujemy otwarte części zielone i usługi w parterach, które będą służyć nie tylko naszym mieszkańcom, ale wszystkim poznaniakom spacerującym nad jeziorem. To inwestycja o skali i jakości, która przywróci ten teren miastu w najbardziej przyjaznej formie — komentuje Anna Łagowska-Cioch, Wiceprezes Zarządu Resi Capital.\nKonsekwentna realizacja strategii\nResi Capital przenosi standardy znane z budynków biurowców klasy premium na rynek mieszkaniowy. Spółka realizuje obecnie niemal dwa tysiące lokali w największych miastach — od Krakowa i Wrocławia po Katowice, Łódź i Bielsko-Białą.\nPozyskane finansowanie w wysokości blisko 50 mln euro otwiera drogę do dalszej ekspansji i pozwoli znacząco zwiększyć skalę inwestycji. Dzięki dodatkowym środkom firma planuje nie tylko rozbudowę oferty, ale także realizację projektów, które mają zmieniać tkankę miejską — tworząc otwarte, zielone przestrzenie i usługi dostępne dla lokalnych społeczności.", "content_hash": "8ab55ef5d51221c425fbec143513f704ce89cae09d7ae29ca9a83fb5199ca355", "text_len": 3570}
{"schema_version": 1, "id": "a1f894c2bf466a95edb188ab38cdca30bff69104", "url": "https://businessinsider.com.pl/nieruchomosci/ceny-mieszkan-stabilne-ale-to-moze-byc-cisza-przed-fala-wzrostow/xlw5xqy", "title": "Kupujący odzyskali siłę negocjacji. W 2026 r. ceny mogą znów ruszyć w górę", "category": "Nieruchomości", "scraped_at": "2025-12-13T17:37:31.559204Z", "text": "Kupujący odzyskali siłę negocjacji. W 2026 r. ceny mogą znów ruszyć w górę\nPo rekordowych wzrostach, pandemicznych zawirowaniach i gwałtownych zmianach stóp procentowych rynek mieszkań w Polsce wreszcie złapał oddech. Ceny wyhamowały, popyt zaczyna się odbudowywać, a kupujący odzyskali argumenty do negocjacji. Eksperci ostrzegają jednak: ta stabilizacja może być tylko krótkim przystankiem przed kolejną falą podwyżek.\n- W III kwartale 2025 r. średnia cena ofertowa mieszkań w największych miastach sięgnęła 15,3 tys. zł za m kw., a dynamika wzrostu cen była najniższa od lat\n- Poprawa danych makroekonomicznych oraz obniżki stóp procentowych w 2025 r. sprzyjają odbudowie popytu i zdolności kredytowej\n- Eksperci prognozują, że w 2026 r. presja kosztowa i odbudowa popytu mogą przyczynić się do wzrostu cen mieszkań\n- Więcej informacji o biznesie znajdziesz na Businessinsider.com.pl\nJak zwraca uwagę dr hab. Adam Czerniak, ekonomista i zastępca prezesa Krajowego Zasobu Nieruchomości, obecna pauza cenowa to przede wszystkim efekt wysokiej podaży przy wciąż umiarkowanym popycie. – Kupujący po okresie kilku lat wzmożonego zainteresowania przyjęli strategię wyczekiwania. Nie spieszą się z decyzjami, licząc na korzystniejsze warunki lub lepsze dopasowanie oferty – podkreśla.\nCeny mieszkań rekordowe, ale dynamika najniższa od lat\nZ danych Colliers wynika, że w III kwartale 2025 r. średnia cena ofertowa mieszkań w siedmiu największych miastach sięgnęła 15,3 tys. zł za m kw. To poziom nieosiągalny jeszcze kilka lat temu — psychologiczna bariera 10 tys. zł za m kw. została przekroczona już w 2021 r. Jednocześnie tempo wzrostu cen wyraźnie osłabło.\n— W III kwartale ceny ofertowe wzrosły jedynie o 1,6 proc. r/r, co jest najniższą dynamiką od 2017 r. — podkreśla Grzegorz Sielewicz, główny ekonomista w Colliers.\nJeszcze wyraźniej ochłodzenie widać w cenach transakcyjnych. Według danych Colliers wzrosły one zaledwie o 0,5 proc. r/r — najmniej od 11 lat. W Warszawie odnotowano spadek o 0,1 proc., we Wrocławiu i Łodzi o ponad 1 proc., a w Krakowie aż o 2,5 proc. Na rynku wtórnym średni spadek w siedmiu największych miastach wyniósł 0,9 proc., a w samej Warszawie 2,7 proc.\nZa tym zjawiskiem stoi przede wszystkim osłabiony popyt i wysoki koszt kredytu hipotecznego, który przez wiele miesięcy skutecznie studził zapędy zakupowe Polaków.\nZgodnie z oceną dr. Adama Czerniaka, choć obniżki stóp stopniowo przywracają zdolność kredytową, to przy wciąż dużej dostępności mieszkań nie przekłada się to jeszcze na wzrost presji cenowej.\nGospodarka przyspiesza, stopy procentowe spadają\nWedług Colliers obecna faza stabilizacji może jednak nie potrwać długo. Dane makroekonomiczne wyraźnie się poprawiają. W III kwartale 2025 r. PKB wzrósł o 3,7 proc. r/r, czyli najszybciej od trzech lat. Inflacja utrzymuje się blisko celu NBP, co — jak prognozują ekonomiści — otwiera drogę do dalszych obniżek stóp procentowych w 2026 r.\nGrzegorz Sielewicz z Colliers wskazuje, że to właśnie spadające stopy będą stopniowo odbudowywać zdolność kredytową gospodarstw domowych i zainteresowanie finansowaniem zakupów. W 2025 r. RPP obniżyła stopy już o 150 pb. (najnowsze dane z 3 grudnia: kolejna obniżka — przyp. red.), a prognoza Colliers zakłada kolejne 75 pb. spadku w przyszłym roku.\nEfekty widać już w statystykach bankowych. W III kwartale 2025 r. udzielono 65 tys. nowych kredytów hipotecznych, o 41 proc. więcej niż rok wcześniej. To poziom zbliżony do tego, jaki obserwowano w okresie programu \"Bezpieczny Kredyt 2 proc.\". Colliers prognozuje, że liczba nowych kredytów w całym 2025 r. będzie najwyższa od trzech lat, a najwięcej umów zostanie zawartych w IV kwartale.\nZdaniem dr. Adama Czerniaka dalsze łagodzenie polityki pieniężnej będzie sprzyjać ożywieniu, ale ze względu na skalę podaży nie powinno ono szybko przełożyć się na gwałtowne odbicie cen.\nWarto przeczytać: Decyzja RPP o stopach procentowych. Tak wpłynie na raty kredytów [WYLICZENIA]\nZdolność kredytowa rośnie, ale banki pozostają ostrożne\nSkalę zmian po stronie kredytów precyzuje Maciej Kikta, główny analityk w Expanderze.\n— Każda obniżka stóp o 25 pb. zwiększa zdolność kredytową średnio o 4–5 proc. Banki potrzebują zwykle 2–3 miesięcy, by w pełni dostosować ofertę — tłumaczy ekspert. Jak dodaje, rok 2025 był pod tym względem wyjątkowy, bo za nami już pięć (obecnie sześć — informacja z 3 grudnia — przyp. red.) cięć stóp, których skutki dopiero w pełni materializują się w zdolności kredytowej klientów.\nDowiedz się więcej: Grudniowa obniżka stóp procentowych\nWzrost liczby wniosków kredytowych to — jak wyjaśnia Maciej Kikta — nie tylko efekt nowego popytu mieszkaniowego, ale również refinansowania starych, drogich kredytów, często z oprocentowaniem stałym powyżej 9 proc. Dziś na rynku pojawiają się już oferty poniżej 6 proc.\nZdaniem analityka w 2026 r. polityka kredytowa banków będzie bardziej liberalna, choć presję na marże może wywierać podwyższony podatek CIT. — Kredyty i tak będą tańsze dzięki kolejnym cięciom stóp, ale na spadki marż bankowych patrzyłbym ostrożnie — dodaje Kikta.\nJednocześnie – jak zauważa dr Adam Czerniak – potencjalny powrót programów dopłat do kredytów mógłby ponownie zaburzyć równowagę rynku. – To jak dopłata do biletu, kiedy brakuje miejsc w autobusie. Brzmi dobrze, ale kończy się zwykle wzrostem cen – podkreśla. Jego zdaniem znacznie bezpieczniejsze są działania po stronie podaży, czyli rozwój budownictwa społecznego i remonty istniejącego zasobu.\nPodaż studzi ceny. Rekordowa oferta deweloperów\nNa wyhamowanie wzrostów cen wpływ miała także wysoka podaż. Z danych Otodom wynika, że w 2025 r. oferta deweloperska w siedmiu największych miastach przekroczyła 61 tys. mieszkań, a wraz z rezerwacjami sięgnęła niemal 68 tys. lokali.\n— Wysoka dostępność oferty pełniła funkcję stabilizującą i była swoistą kotwicą dla cen. Kupujący mieli z czego wybierać, więc sprzedaż mogła rosnąć bez gwałtownej presji cenowej — mówi Katarzyna Kuniewicz, dyrektorka badań rynku w Otodom.\nRoczna dynamika cen na rynku deweloperskim w 2025 r. wyniosła średnio 4,5 proc. To wciąż wzrost, ale wyraźnie wolniejszy niż w poprzednich latach.\nJednocześnie deweloperzy ograniczają skalę nowych projektów. Katarzyna Kuniewicz zwraca uwagę, że maleje liczba pozwoleń na budowę, a część decyzji inwestycyjnych nie jest od razu przekładana na realne rozpoczęcie prac. To sygnał rosnącej ostrożności w branży.\nKoszty budowy rosną, presja wróci\nChoć ceny mieszkań chwilowo się stabilizują, presja kosztowa nie znika. Według Colliers w pierwszych dziewięciu miesiącach 2025 r. koszt budowy budynku wielorodzinnego był o 3,4 proc. wyższy niż rok wcześniej, po wcześniejszych, znacznie większych wzrostach. Dodatkowym czynnikiem są zmiany legislacyjne oraz zapowiadana kumulacja inwestycji publicznych w 2026 r., które mogą ponownie wywindować koszty wykonawstwa.\nTo właśnie wzrost kosztów i odbudowujący się popyt mają — zdaniem Colliers — przesądzić o kolejnym etapie cyklu. Firma prognozuje, że po stabilizacji pod koniec 2025 r. i na początku 2026 r. ceny mieszkań znów zaczną rosnąć w II kwartale 2026 r.\nBardziej ostrożny w tym zakresie pozostaje dr Adam Czerniak. W jego scenariuszu bazowym wzrost cen w 2026 r. nie powinien przekroczyć inflacji, o ile z rynku nie zniknie nagle duża część ofert lub nie dojdzie do bardzo szybkiego wzrostu dochodów. Dodatkowym czynnikiem hamującym wzrosty ma być rozpędzające się budownictwo społeczne – przyszły rok może być pod tym względem rekordowy.\nCzytaj też: Renegocjacja czy refinansowanie hipoteki? Tak można skorzystać ze spadającego oprocentowania\nDemografia kontra migracje. Duże miasta wygrywają\nDługoterminowe prognozy demograficzne dla Polski pozostają niekorzystne, ale — jak zauważają eksperci — migracja będzie koncentrować się w największych aglomeracjach.\n— Regiony imigracyjne, czyli duże miasta i gminy je otaczające, będą zyskiwać. W pozostałych częściach kraju spodziewamy się wyludnienia — podkreśla Mateusz Łakomy, ekspert ds. demografii. Jego zdaniem rosnąć będzie grupa osób w wieku średnim, które dzięki pracy zdalnej przeniosą się na przedmieścia lub do tańszych regionów.\nTen kierunek potwierdza również dr Adam Czerniak. Zwraca on uwagę, że choć liczba ludności spada, to rośnie liczba gospodarstw domowych, bo żyjemy w coraz mniejszych rodzinach. Starzenie się społeczeństwa zwiększa zapotrzebowanie na mieszkania wygodne i dobrze skomunikowane, a migranci – zarówno z Ukrainy, jak i pracownicy zagraniczni – początkowo zasilają rynek najmu, a w dłuższym horyzoncie również rynek własnościowy.\nJednocześnie Polska wciąż pozostaje krajem właścicieli. 87 proc. Polaków ma mieszkanie lub dom na własność, wobec średniej unijnej 68 proc. i zaledwie 47 proc. w Niemczech. Aż 34 proc. gospodarstw domowych deklaruje niedostateczną powierzchnię lokalu, co dodatkowo podtrzymuje strukturalny popyt.\nNajem rośnie w siłę, PRS coraz ważniejszy\nWysokie ceny mieszkań zwiększają zainteresowanie wynajmem, szczególnie wśród młodych, którzy cenią mobilność i elastyczność. W efekcie dynamicznie rozwija się sektor najmu instytucjonalnego (PRS).\nRównocześnie — na co zwraca uwagę Maciej Kikta z Expandera — spada zainteresowanie inwestycyjnym flippingiem, bo wydłużył się czas sprzedaży mieszkań, a rynek najmu przestał gwarantować szybkie i wysokie stopy zwrotu. Dodatkowo rząd zapowiada rozwój budownictwa społecznego i komunalnego, co może zwiększyć podaż tańszych lokali na wynajem.\nCo dalej z cenami mieszkań?\nZestawiając wszystkie czynniki — spadające stopy, rosnącą dostępność kredytów, poprawę koniunktury i presję kosztową po stronie podaży — Colliers nie ma wątpliwości, że obecna stabilizacja jest raczej \"ciszą przed kolejną falą wzrostów\".\nJednocześnie – jak pokazują prognozy dr. Adama Czerniaka – możliwy jest scenariusz wolniejszego, bardziej zrównoważonego wzrostu cen, rozciągniętego w czasie i ograniczanego przez wysoką podaż oraz rozwój budownictwa społecznego.\nChoć dla kupujących końcówka 2025 r. i początek 2026 r. mogą być nadal dobrym momentem na negocjacje, to w dłuższym horyzoncie rynek znów wejdzie w fazę podwyżek. Stawką będzie nie tylko cena za m kw., ale również dostępność mieszkań w największych aglomeracjach.", "content_hash": "c4c23b15060090c513a057c2ba5fa77f37623b6ce5d80a06d568ec721891e62a", "text_len": 10190}
{"schema_version": 1, "id": "fa0b83d1bf9bb9718c8949a4dff7b42464a57b8f", "url": "https://businessinsider.com.pl/nieruchomosci/ceny-mieszkan-w-miastach-szybuja-polacy-wybieraja-spokojne-przedmiescia/yffxp0y", "title": "Suburbanizacja w Polsce nabiera tempa. Nowe osiedla rosną coraz szybciej", "category": "Nieruchomości", "scraped_at": "2025-12-13T17:37:26.273694Z", "text": "Suburbanizacja w Polsce nabiera tempa. Nowe osiedla rosną coraz szybciej\nCeny mieszkań w dużych miastach biją rekordy, a wielu Polaków szuka alternatywy poza metropoliami. Podmiejskie osiedla kuszą przestrzenią, spokojem i niższymi kosztami, ale czy naprawdę warto zamienić centrum na obrzeża? Dane oraz wypowiedzi ekspertów pozwoliły nam znaleźć odpowiedź na takie pytanie.\n- Koszty nieruchomości pod miastami są znacznie niższe, np. w Mińsku Mazowieckim metr kwadratowy wynosi 11,2 tys. zł, podczas gdy w Warszawie to 18,1 tys. zł\n- Przedmieścia rozwijają się dzięki poprawie infrastruktury oraz dostępności kredytów, przyciągają szczególnie młode rodziny i osoby pracujące hybrydowo\n- Rozlewanie miast może generować ukryte koszty, jak czas dojazdów i brak infrastruktury, które warto uwzględnić podejmując decyzję o przeprowadzce\n- Więcej informacji o biznesie znajdziesz na Businessinsider.com.pl\n— Rozwój stref podmiejskich to trend, który nabiera tempa, w miarę jak poprawia się dostępność kredytów oraz infrastruktura komunikacyjna — mówi Marek Wielgo, ekspert portalu RynekPierwotny.pl. — Niższe ceny to dopiero początek. Przedmieścia oferują spokój, dostęp do zieleni i coraz lepszą infrastrukturę społeczną — żłobki, szkoły, przedszkola. Co więcej, komunikacja publiczna w wielu miejscach jest bardziej efektywna niż na obrzeżach miasta.\nCeny mieszkań pod miastem: znacznie taniej niż w metropoliach\nSpektakularnym przykładem jest powiat miński, graniczący z Warszawą od wschodu. Jeszcze 10 lat temu budownictwo deweloperskie praktycznie tu nie istniało. Dziś nowe osiedla wyrastają jak grzyby po deszczu. Według GUS w 2024 r. deweloperzy rozpoczęli tu budowę blisko tysiąca mieszkań.\nDalsza część tekstu pod materiałem wideo\nZ danych BIG DATA RynekPierwotny.pl wynika, że w ciągu 10 miesięcy tego roku w Mińsku Mazowieckim sprzedano 246 lokali — o 32 proc. więcej niż rok wcześniej. Średnia cena metra kwadratowego nowych mieszkań wynosi 11,2 tys. zł, czyli znacznie mniej niż w samej Warszawie, gdzie średnia za m² to niemal 18,1 tys. zł (raport JLL III kw. 2025 r.).\nPodobne różnice obserwujemy w innych aglomeracjach: średnia cena m² mieszkań w Trójmieście wynosi ok. 17 tys. zł, w Krakowie — 16,7 tys., we Wrocławiu — 15,2 tys., a w Poznaniu — 13,6 tys. Najtaniej jest w Łodzi — 11,3 tys. zł za metr, a w jej okolicach — już 9 tys. zł.\n— Kluczowe znaczenie ma podaż i cena gruntów. W metropoliach średnią cenę windują mieszkania w segmencie premium, wprowadzane przez deweloperów z myślą o zamożnych nabywcach — tłumaczy Marek Wielgo.\nPrzedmieścia stają się realną alternatywą\nRóżnice w cenach są ogromne nawet w obrębie tej samej aglomeracji. W Śródmieściu Warszawy średnia cena nowych mieszkań wynosi niemal 37,8 tys. zł za m kw. Na obrzeżach miasta, w dzielnicach takich jak Białołęka czy Wawer, metr kosztuje średnio poniżej 14 tys. zł. W okolicach Warszawy można znaleźć mieszkania poniżej 9 tys. zł w Górze Kalwarii czy Radzyminie, 10–11 tys. zł w Markach i Wołominie oraz 11–12 tys. zł w Grodzisku Mazowieckim, Mińsku Mazowieckim i Ożarowie Mazowieckim. Wyjątkiem jest Pruszków, gdzie cena metra osiąga średnio 15 tys. zł.\nCzytaj także: Zmiany w podatkach od stycznia 2026. Sprawdź, czy nie stracisz\nPodmiejskie lokalizacje mają jednak swoje ograniczenia — przede wszystkim mniejszy wybór mieszkań. W okolicach Warszawy deweloperzy oferują ok. 6,2 tys. lokali, podczas gdy w samym mieście jest ich prawie trzy razy więcej — 17,6 tys. Jednak oferta podwarszawskich deweloperów w ciągu ostatnich 12 miesięcy wzrosła aż o 42 proc. — nieco mniej dynamicznie niż w okolicach Krakowa, gdzie liczba mieszkań na sprzedaż zwiększyła się ponad dwukrotnie do ponad 700 lokali.\n— Przez lata mieszkanie w metropolii uchodziło za symbol statusu. Dziś rosnące ceny i mniejsza dostępność kredytów sprawiają, że prestiż przegrywa z rozsądkiem. Lepszym wyborem może być lokalizacja poza granicami miasta — mówi Marek Wielgo.\nSuburbanizacja a infrastruktura: czas jest walutą\n— Dekadę temu mówiliśmy: \"mieszkam 30 km od centrum\". Dziś mówimy: \"mam godzinę do pracy\". Odległość przestała być istotna, liczy się realny czas, jaki tracimy w korkach lub czekając na autobus — podkreśla dr hab. Katarzyna Kajdanek, socjolog i ekspert ds. mobilności. — Godzina dojazdu w jedną stronę to 10 godzin tygodniowo, 40 godzin miesięcznie. Dodatkowo dochodzą koszty benzyny lub biletu miesięcznego. Weekendy pochłaniają sprawy, które w mieście załatwialibyśmy \"po drodze\".\nWarto przeczytać: Podwyżki podatku od nieruchomości. Które miasta oszczędzają mieszkańcom?\nInfrastruktura — drogi, wodociągi, kanalizacja, światłowód — zmienia pole uprawne w atrakcyjny teren inwestycyjny. Prywatni właściciele gruntów doskonale to wiedzą i spekulują na zapowiedziach inwestycji. — Deweloperzy sprzedają domy, obiecując przyłącza \"wkrótce\". Mieszkańcy wprowadzają się, ale najbliższy przystanek autobusowy może być daleko, a szkoła powstanie za kilka lat — dodaje dr hab. Kajdanek.\nKto wyprowadza się z miast?\nAnalizy portalu Tabelaofert pokazują, że na przedmieściach osiedlają się głównie młode rodziny i osoby pracujące hybrydowo. — Migracje wewnętrzne w największych aglomeracjach pokazują, że saldo napływu do powiatów okalających miasta jest znacznie wyższe niż do samego miasta — mówi Ewa Palus, główny analityk Tabelaofert. — W powiecie grodziskim w 2024 r. odnotowano 14 osób na 1 tys. mieszkańców migrujących do okolic Warszawy, podczas gdy w samej stolicy — tylko 1,4.\nCzytaj też: Banki w Polsce szykują rekordowe dywidendy. Inwestorzy mogą zacierać ręce [KWOTY]\nPrognozy demograficzne wskazują na dalsze wyludnianie miast średnich oraz stabilny wzrost populacji w Warszawie i Krakowie. Wzrost liczby mieszkańców powiatów okalających największe miasta ma utrzymać się także w kolejnych latach, co tworzy przestrzeń dla nowych inwestycji deweloperskich.\nInwestycje deweloperskie: podmiejskie boomy\n— Odkrywamy potencjał drzemiący w gminach ościennych Trójmiasta — mówi Magdalena Reńska, wiceprezes Euro Styl, Grupa Dom Development. — Jedno z naszych pierwszych osiedli powstało w Borkowie k. Gdańska — Nowy Horyzont, z ponad tysiącem mieszkań, supermarketem, squashem, fitnessem i przedszkolem. Było samowystarczalne, niemal dzielnicowe. Produkt świetnie się przyjął, mimo że realizacja przypadła na czas kryzysu 2008–2010.\nObecnie spółka koncentruje się na Rumi, Pogórzu i innych gminach tzw. Małego Trójmiasta. — Lokalizacje są świetnie skomunikowane z Gdynią, Sopotem i Gdańskiem dzięki Szybkiej Kolei Miejskiej oraz obwodnicy. Inwestując w gminy ościenne, podnosimy jakość budownictwa, tworzymy funkcjonalny produkt i stymulujemy cały rynek do rozwoju — dodaje Reńska.\nPrzyszłość rynku nieruchomości pod miastem\nWedług Patryka Kozierkiewicza, radcy prawnego w Polskim Związku Firm Deweloperskich, ceny gruntów w strefach podmiejskich będą nadal rosły, a rozwój infrastruktury w kolejnych latach wzmocni atrakcyjność tych lokalizacji. — Coraz większe znaczenie mają inwestycje w infrastrukturę społeczną i zieloną. Gmina i deweloperzy budują osiedla z drogami, szkołami, rekreacją, a czasem także z układami drogowymi kosztującymi miliony — tłumaczy.\nSuburbanizacja będzie w najbliższych latach naturalnym trendem w pobliżu największych aglomeracji. Jednak eksperci przestrzegają, że niekontrolowane rozlewanie miast może generować ukryte koszty — czas, zdrowie, relacje rodzinne, a także straty gospodarcze szacowane na 85 mld zł rocznie.\n— Racjonalność finansowa zderza się z codzienną rzeczywistością dopiero po przeprowadzce — podsumowuje dr hab. Kajdanek. — Suburbanizacja ma sens tam, gdzie infrastruktura istnieje lub powstaje równolegle z zabudową. W przeciwnym razie zamienia się w \"parking noclegowy\" zamiast funkcjonalnego osiedla.\nPolacy wciąż stoją przed wyborem między prestiżem a praktycznością. Rosnące ceny w miastach, lepsza infrastruktura podmiejskich lokalizacji i dostępność kredytów sprawiają, że coraz częściej wygrywa rozsądek. A dla wielu młodych rodzin dodatkowy metraż, zieleń i cisza wciąż pozostają wartością nie do przecenienia.", "content_hash": "5cce5de463ace6a0b97550ec9e600066efd17ffa70afbbce5412d22b264d0d7e", "text_len": 8050}
{"schema_version": 1, "id": "2daf9af6b8277c76374ea5a1efc5eddb819066f5", "url": "https://businessinsider.com.pl/nieruchomosci/eiffage-zmienia-polska-deweloperke-prezes-o-rynku-i-technologiach/kk76r7c", "title": "Miastotwórczość zamiast szybkiej sprzedaży. Eiffage zmienia reguły gry", "category": "Nieruchomości", "scraped_at": "2025-12-13T17:37:28.845726Z", "text": "Miastotwórczość zamiast szybkiej sprzedaży. Eiffage zmienia reguły gry\nEiffage od lat buduje w Polsce po cichu, ale konsekwentnie — od centrów handlowych po akademiki i projekty PRS. Dziś stawia na profesjonalizację rynku, technologie i współpracę z samorządami. O kosztach budowy, presji płacowej i nowej definicji deweloperki opowiada Tymon Nowosielski, prezes Eiffage Immobilier Polska.\n- Do największych realizacji firmy należą centrum Posnania, Angel Wawel w Krakowie oraz nowa siedziba Frontexu w Warszawie\n- Główne wyzwania na rynku budowlanym to koszty pracy i niedobór fachowców, z którymi firma radzi sobie m.in. poprzez technologie i BIM\n- Firma stawia na długotrwałą współpracę z samorządami, miastotwórcze inwestycje i budownictwo zrównoważone ekologicznie\n- Więcej informacji o biznesie znajdziesz na Businessinsider.com.pl\nDeweloper i generalny wykonawca pod jednym szyldem\nEiffage to nie jest klasyczna firma deweloperska, jakich wiele działa dziś na polskim rynku. To ogromna europejska grupa o czterech filarach działalności: infrastruktura, construction, energia i koncesje. W Polsce funkcjonują dziś dwa z nich: nieruchomości i generalne wykonawstwo. Ta synergia nie jest przypadkowa — pozwala realizować projekty w modelu, który Grupa zna od dekad.\nCzytaj też: Szok po przejściu na emeryturę. Tak mają wyglądać przyszłe emerytury [TABELE]\n— Jako deweloper interesuje nas zarówno klasyczna mieszkaniówka, jak i sektor PRS, PBSA, hotele czy biura w modelu build-to-suit. Z kolei jako generalny wykonawca realizujemy projekty także dla klientów zewnętrznych — w mieszkaniówce, biurach, przemyśle czy wkrótce w sektorze wojskowym — podkreśla Nowosielski.\nTen podwójny charakter działalności daje firmie większą kontrolę nad inwestycją — od projektu po oddanie kluczy. Dziś, w czasach trudnych budżetów, to przewaga trudna do przecenienia.\nOd Posnanii po Frontex. Projekty, które ustawiły poprzeczkę\nLista realizacji Eiffage w Polsce pokazuje, że spółka nie boi się wyzwań. Najgłośniejszą inwestycją ostatniej dekady była bez wątpienia Posnania — jedno z największych centrów handlowych w Europie w momencie otwarcia. Potem przyszedł Angel Wawel w Krakowie, czyli rewitalizacja XVI-wiecznego kompleksu poklasztornego w centrum miasta.\nZobacz także: Warszawa wypadła z krajowego podium. To tu zarabia się teraz najlepiej [TOP30]\nRok 2024 i 2025 przynoszą nowe kamienie milowe. Jednym z nich jest projekt PRS przy ul. Postępu na warszawskim Służewcu, realizowany dla platformy LifeSpot. Drugim — zwycięstwo w konkursie na nową siedzibę Frontexu, która powstanie w formule design & build.\n— To dla nas ogromnie ważny projekt, zarówno biznesowo, jak i prestiżowo — przyznaje Nowosielski.\nW skali całej Grupy lista jest jeszcze bardziej imponująca: od projektu tzw. Wielkiego Paryża (nowy system komunikacyjny dookoła paryskiej metropolii), przez współudział w renowacji Notre-Dame po katastrofalnym pożarze, po budowę pasywnych biurowców w Brukseli i najnowocześniejszych elektrowni jądrowych w Normandii.\nPresja kosztowa nie znika. \"Najdroższa jest dziś praca\"\nPo boomie inflacyjnym z lat 2022–2023 rynek materiałów budowlanych zaczyna się stabilizować. Ale to nie oznacza końca problemów.\nWarto przeczytać: Millenialsi oraz Zetki zmieniają zasady gry. Deweloperzy muszą reagować\n— W 2025 r. tempo wzrostu cen materiałów wyraźnie hamuje. Natomiast największym czynnikiem presji pozostają koszty pracy — mówi prezes Eiffage Immobilier Polska.\nNiedobory wykwalifikowanych pracowników, rosnące wynagrodzenia i migracje zarobkowe powodują, że budownictwo płaci dziś coraz więcej, co bezpośrednio przekłada się na ceny realizacji.\nOdpowiedzią mają być zakupy w skali Grupy, staranne projektowanie w BIM oraz optymalizacja technologiczna. Ale — jak przyznaje Nowosielski — nie da się całkowicie odciąć od realiów rynku pracy.\nTrójmiasto, Poznań i stara zajezdnia. Nowe inwestycje Eiffage\nEiffage konsekwentnie rozwija działalność w czterech miastach: Warszawie, Krakowie, Wrocławiu i Poznaniu. Jeżeli będzie dalsza ekspansja, to być może do Trójmiasta — najprawdopodobniej z projektem PRS na dużą skalę.\nSzczególnie ciekawie rysuje się jednak nowa inwestycja w Poznaniu, przy ul. Gajowej 1, na terenie dawnej zajezdni tramwajowej.\nW planach są dwa nowe budynki mieszkalne z ok. 230 lokalami, a także rewitalizacja hali zajezdni, Willi i tzw. Białego Domku. W historycznej hali powstanie ponad 5340 m kw. powierzchni usługowej z restauracjami, butikami i foodhallem w stylu warszawskich Koszyków.\n— To projekt typu mixed-use z prawdziwego zdarzenia, oparty na funkcji miejskiej, a nie tylko mieszkaniowej — podkreśla Nowosielski.\nEkologia? Tak, ale rynek w Polsce dojrzewa powoli\nChoć Eiffage w Europie uchodzi za jednego z liderów budownictwa niskoemisyjnego, w Polsce zielona transformacja wciąż postępuje wolniej.\n— Tylko wyselekcjonowani inwestorzy są dziś realnie zainteresowani certyfikacją niskoemisyjną. Rynek jeszcze nie dojrzał, ale wiemy, że te zmiany i tak przyjdą — mówi prezes spółki.\nFirma przygotowuje się do tego już dziś: opracowała własne kalkulatory śladu węglowego budynków, szkoli pracowników i uczestniczy w pracach organizacji wyznaczających standardy BIM.\nW tle pozostaje jednak strukturalny problem polskiej energetyki opartej na węglu, który utrudnia osiąganie zeroemisyjnych parametrów budynków.\n\"Nie ma stagnacji, jest profesjonalizacja\"\nJak wygląda dziś rynek nieruchomości? Wbrew pesymistycznym scenariuszom Nowosielski nie mówi ani o recesji, ani o stagnacji.\n— Słowem klucz nie jest dla mnie spowolnienie, tylko profesjonalizacja. Klienci — zarówno indywidualni, jak i instytucjonalni — będą coraz bardziej wymagający. I bardzo dobrze — podkreśla.\nW jego ocenie migracje do miast, wzrost liczby jednoosobowych gospodarstw domowych i zmiany stylu życia będą napędzać popyt na mieszkania, ale także na projekty wielofunkcyjne i najem instytucjonalny.\nFinansowanie? Tu również nie widać zatorów. Dzięki zapleczu całej Grupy Eiffage spółka w Polsce ma stały dostęp do kapitału, a banki chętnie finansują dobrze przygotowane projekty mieszkaniowe z wyższej półki.\nBIM, prefabrykaty i cyfrowe budowy\nCyfryzacja przestała być modnym hasłem — stała się narzędziem walki o marżę.\nEiffage korzysta z platform takich jak ACC czy Dalux do zarządzania budowami w czasie rzeczywistym. BIM przestał być dodatkiem, a stał się standardem. Coraz większą rolę odgrywa też prefabrykacja.\n— Prefabrykacja pozwala skrócić czas realizacji, ograniczyć ryzyka dostaw i zmniejszyć zależność od pojedynczych wykonawców — wyjaśnia Nowosielski.\nW czasach presji płacowej to właśnie technologia ma przejąć część pracy, której brakuje na rynku.\nMiastotwórczość zamiast \"szybkiej sprzedaży\"\nNajciekawszy wątek rozmowy pojawia się na końcu — wizja roli dewelopera w mieście.\n— Nie zawsze chodzi o to, żeby coś szybko i za wszelką cenę sprzedać. Myślimy miastotwórczo — mówi prezes Eiffage Immobilier Polska.\nW praktyce oznacza to m.in. gotowość do współpracy z samorządami przy budowie mieszkań o zróżnicowanym czynszu. We Francji od lat działa model \"lokal za grunt\", w którym prywatny inwestor realizuje część mieszkań publicznych w zamian za preferencyjne warunki pod zabudowę komercyjną.\nW Polsce to nadal nowość, choć — jak przyznaje Nowosielski — rozmowy z niektórymi miastami już trwają. Przykładem testowym była współpraca z uczelnią SWPS przy ul. Chodakowskiej w Warszawie: w zamian za grunt pod mieszkania Eiffage zbudował akademik dla studentów.\n— Jesteśmy gotowi na podobne projekty z samorządami. Wiemy, że część miast się do tego przygotowuje — zapowiada.\nEiffage nie obiecuje więc rewolucji z dnia na dzień. Stawia raczej na długą grę: technologię, jakość i współpracę z sektorem publicznym. W czasach, gdy rynek nieruchomości coraz bardziej dzieli się na projekty \"na szybko\" i te, które mają zostać z miastem na dekady, ta strategia może okazać się jedną z bardziej odpornych na zawirowania koniunktury.", "content_hash": "bcb65fd21100f2077425ecd764ed0d39bf0eea889432baf8e40807a885f7d5da", "text_len": 7926}
{"schema_version": 1, "id": "4cb6fec3d3ccacafcafc480b4b056d33fb63acbc", "url": "https://businessinsider.com.pl/nieruchomosci/eksperci-o-konflikcie-klientposrednik-komunikacja-kluczem-do-wspolpracy/2mqs307", "title": "Prowizja dzieli klientów i agentów. Eksperci wskazują na brak komunikacji", "category": "Nieruchomości", "scraped_at": "2025-12-13T17:37:21.145474Z", "text": "Prowizja dzieli klientów i agentów. Eksperci wskazują na brak komunikacji\nKlienci i pośrednicy mijają się w oczekiwaniach — i to na wielu poziomach, wynika z najnowszego badania Nieruchomosci-online.pl. Brak komunikacji, niedoceniana rola agenta oraz poczucie niewystarczającej wartości usługi to najczęstsze źródła konfliktów. Eksperci podkreślają: bez zrozumienia wzajemnych perspektyw trudno o poprawę.\n- Klienci oczekują działań organizacyjnych, natomiast pośrednicy kładą nacisk na przygotowanie i promocję ofert oraz negocjacje\n- Koszty usług, brak jasnych wyjaśnień oraz niedostrzegalna wartość dodana są głównymi powodami negatywnego postrzegania pośredników przez klientów\n- Eksperci sugerują poprawę wzajemnych relacji poprzez lepszą komunikację i pokazanie klientom wartości działań pośredników\n- Więcej informacji o biznesie znajdziesz na Businessinsider.com.pl\nKonflikty na linii klient–pośrednik: co naprawdę psuje współpracę?\nW relacjach między klientami a pośrednikami nieruchomości od lat tli się napięcie, które w okresach dynamicznych zmian rynkowych potrafi zamienić się w otwarty konflikt. Najnowsze ogólnopolskie badanie Nieruchomosci-online.pl, obejmujące aż 2847 użytkowników serwisu, rzuca światło na to, skąd biorą się nieporozumienia i jak często wynikają one nie z jakości samej usługi, lecz z jej niewłaściwej komunikacji.\nDominika Mikulska, B2B marketing manager w Nieruchomosci-online.pl, podkreśla, że publikowane w mediach historie o nierzetelności pośredników mają niewiele wspólnego z rzeczywistą skalą problemu. — Usługa pośrednictwa nadal jest częściowo nierozumiana i niedoceniana. Bez szerokich danych trudno obiektywnie określić skalę zastrzeżeń. Nasze badanie z lat 2023-2025, obejmujące już ponad 7 tys. osób, daje podstawę do rzetelnej dyskusji o wyzwaniach branży — zauważa.\nKomunikacja kuleje, a kluczowe zadania schodzą na dalszy plan\nGdy uczestników badania zapytano, co powinien robić dobry pośrednik, pierwsze miejsca zajęły kwestie… organizacyjne. Najważniejsze okazały się:\n- obsługa kontaktu z zainteresowanymi — 44 proc. wskazań,\n- organizacja procesu i dokumentów — 43 proc.,\n- weryfikacja statusu prawnego nieruchomości — 42 proc.\nZobacz także: Składka zdrowotna 2025 r. Ekspert radzi, jak uniknąć wysokiej dopłaty\nCo ciekawe, zadania, które pośrednicy zwykle uznają za podstawę swojej pracy (przygotowanie i promocja oferty, reprezentowanie w negocjacjach), trafiły dopiero na miejsca czwarte i piąte. To pierwsza przestrzeń konfliktu — klient i agent nie do końca zgadzają się co do tego, za co właściwie płacone jest wynagrodzenie.\nTo właśnie kwestia prowizji okazuje się najbardziej drażliwa. Wśród klientów, którzy wystawili negatywną ocenę współpracy, dominowały cztery czynniki:\n- nieadekwatnie wysokie wynagrodzenie — 55 proc.,\n- brak zaangażowania — 44 proc.,\n- brak efektów współpracy — 33 proc.,\n- nieinformowanie o działaniach — 32 proc.\nZdaniem Dominiki Mikulskiej wszystkie te elementy łączy jedna wspólna oś: komunikacja — a raczej jej brak.\n— Poczucie, że usługa jest \"za droga\", wynika najczęściej z braku informacji o tym, co właściwie dzieje się w sprawie. Jeśli pośrednik nie dzwoni, klient myśli: \"Skoro się nie odzywa, to nic nie robi. Dlaczego mam mu płacić?\". Kluczowe jest pokazywanie wykonywanej pracy i jasne określenie zakresu usługi już przy podpisaniu umowy — wyjaśnia.\nDlaczego wielu klientów unika pośredników? Nie tylko przez koszty\nW badaniu zapytano również osoby, które nie korzystają z usług agentów, co je do tego zniechęca. Na czele ponownie znalazła się kwestia prowizji — zbyt wysokiej lub po prostu samego faktu jej istnienia. Ale to dopiero część obrazu.\nWarto przeczytać: Polska zapewni bezpieczeństwo Słowacji i Ukrainie? Wielka geopolityczna szansa\nWśród głównych powodów pojawiły się także:\n- przekonanie, że \"poradzę sobie sam\",\n- brak dostrzeganej wartości współpracy,\n- negatywne doświadczenia znajomych i rodziny.\nZ kolei tym, co mogłoby skłonić nieprzekonanych do współpracy, są m.in.:\n- konkretne korzyści przedstawione przez pośrednika,\n- rekomendacje od znajomych i opinie w internecie,\n- udokumentowane kwalifikacje, np. licencja.\nKrótko mówiąc: klient nie chce \"pięknych obietnic\", lecz dowodów działania i realnej wartości usługi.\n\"Klienci nie widzą wartości dodanej\". Głos ekspertów rynku\nPoprosiliśmy ekspertów o interpretację wyników badania — i tu pojawia się wspólna diagnoza: sednem problemu jest brak widocznej wartości dodanej, którą pośrednik wnosi do procesu.\n\"Jedynie 1 na 10 klientów przed sprzedażą rozważa zatrudnienie pośrednika\"\nWojciech Woźniczka, inwestor, negocjator i właściciel Szkoły Negocjatorów, zaznacza, że dane z badania w pełni pokrywają się z jego doświadczeniem szkoleniowym: — Wyniki nie są dla mnie zaskoczeniem. W naszej ankiecie aż 75 proc. klientów wskazywało, że nie korzysta z usług pośrednika, bo nie widzi w nich wartości dodanej. Tylko ok. 1 na 10 osób realnie rozważa współpracę przed sprzedażą — mówi.\nZdaniem Woźniczki w Polsce silne jest przekonanie, że \"najlepiej sprzedam sam\". To prowadzi do trudnych decyzji finansowych, w których klient — nie widząc wartości pracy agenta — woli dać rabat kupującemu niż zapłacić prowizję.\nEkspert obrazuje to prostym przykładem: — Jeśli sprzedaję mieszkanie za 620 tys. i mam do wyboru zapłacenie 19 tys. prowizji albo zejście z ceny, to wybiorę rabat. Ale gdyby agent podniósł wartość mojej nieruchomości do 630 tys. i sprzedał ją po tej cenie, to nawet, płacąc 20 tys. prowizji, nadal jestem na plusie. Klucz tkwi w przedstawieniu strategii sprzedażowo-negocjacyjnej klientowi — tłumaczy.\n\"Napięcia biorą się ze sprzeczności oczekiwań\"\nMichał Wleklik, consultant i trener sprzedaży w Sandler Training Polska, zwraca uwagę na psychologiczny aspekt relacji klient–pośrednik: — Źródłem napięć jest przede wszystkim sprzeczność oczekiwań. Wynika ona z mierzenia innych własną miarą oraz z zakładania, że coś jest oczywiste. Tymczasem nic nie jest oczywiste, dopóki nie zostanie wyjaśnione. Trzeba zadawać pytania, słuchać i tłumaczyć wartość działań — przekonuje.\nEkspert przypomina też słowa Henry’ego Forda: \"Jeśli istnieje jakiś sekret sukcesu, to jest nim umiejętność przyjmowania punktu widzenia drugiej osoby\". Jak podkreśla Wleklik, w relacjach z pośrednikiem klienci rzadko mają pełną wiedzę o tym, co dzieje się \"za kulisami\", a to rodzi domysły i nieufność.\nA co na to pośrednicy? Niezrozumienie, pomijanie w transakcji i walka o wynagrodzenie\nDrugą część badania stanowi opinia 731 pośredników, którzy niemal jednomyślnie wskazali, że również czują się stroną pokrzywdzoną. Najczęstsze problemy w relacji z klientami to:\n- 73 proc.: niezrozumienie roli pośrednika,\n- 75 proc.: próba pominięcia agenta mimo podpisanej umowy,\n- 62 proc.: konieczność obrony wysokości wynagrodzenia po wykonaniu usługi.\nOznacza to, że konflikty nie wynikają jedynie z braku zaufania klientów — pośrednicy także odczuwają presję i brak szacunku dla swojej pracy. To pogłębia rozdźwięk po obu stronach transakcji.\nJak rozbroić konflikty? Wspólna odpowiedzialność za lepszą współpracę\nChoć badanie wyraźnie pokazuje skalę problemu, równie jasno wskazuje kierunek poprawy. Aby zminimalizować napięcia:\n- Pośrednicy powinni wyjaśniać zakres usługi, pokazywać efekty działań i przedstawiać korzyści w sposób zrozumiały i mierzalny.\n- Klienci powinni oczekiwać nie tylko niższej ceny, ale realnej strategii i dowodów jakości.\n- Obie strony muszą porzucić założenie, że \"druga strona wie, o co chodzi\".\nJak podsumowuje Michał Wleklik: — Aby współpraca przebiegała bez napięć, trzeba mówić drugiej stronie, dlaczego coś robimy i jakie ma to przełożenie na jej sytuację. Domyślność nie działa.\nZ kolei Wojciech Woźniczka radzi: — Klienci powinni szukać pośredników z wysokimi umiejętnościami sprzedażowo-negocjacyjnymi. A pośrednicy muszą tę wartość jasno pokazywać, zamiast ograniczać się do wystawienia ogłoszenia.", "content_hash": "9d49ac528b68b28ae0053ff85569ee180383a96ea24e3dac8050420f6c468b25", "text_len": 7891}
{"schema_version": 1, "id": "e2d4a85e65929caaaf2b3fab9496f8dfcba2456a", "url": "https://businessinsider.com.pl/nieruchomosci/gus-o-rynku-mieszkaniowym-w-2025-r-spadki-w-nowych-inwestycjach/hp422my", "title": "Co się dzieje na rynku mieszkaniowym? Najnowsze dane GUS", "category": "Nieruchomości", "scraped_at": "2025-12-13T17:37:19.831645Z", "text": "Co się dzieje na rynku mieszkaniowym? Najnowsze dane GUS\nW pierwszych trzech kwartałach 2025 r. oddano do użytkowania 145 tys. mieszkań, co oznacza, że liczba ta pozostaje na poziomie z poprzedniego roku — poinformował Główny Urząd Statystyczny (GUS). Mimo tego, spadki odnotowano w innych metrykach.\nW analizowanym okresie liczba mieszkań oddanych do użytkowania zmniejszyła się jedynie o dwa lokale w porównaniu z analogicznym okresem 2024 r. Z kolei powierzchnia użytkowa nowych mieszkań wyniosła 12,8 mln mkw., co oznacza spadek o 1,9 proc. w stosunku do ubiegłego roku. Przeciętna powierzchnia użytkowa nowo oddanych lokali mieszkalnych również zmniejszyła się — z 89,9 mkw. w 2024 r. do 88,2 mkw. w 2025 r. W budynkach jednorodzinnych wynosiła ona średnio 126,8 mkw., a w wielorodzinnych — 51,2 mkw.\nDalsza część tekstu znajduje się pod materiałem wideo\nRynek mieszkaniowy w Polsce. W tych województwach buduje się najwięcej\nGUS wskazał, że najmniej nowych mieszkań wybudowano w województwach opolskim (1,2 proc. ogółu), świętokrzyskim (2 proc.) oraz warmińsko-mazurskim (2,4 proc.). Najwięcej lokali oddano na Mazowszu (21,3 proc.) i w Wielkopolsce (10,7 proc.). Średnia liczba mieszkań na 1 tys. mieszkańców w skali kraju wyniosła 3,9, przy czym województwo mazowieckie odnotowało najwyższy wynik — 5,6 mieszkań na 1 tys. osób.\nPodobnie jak w ubiegłym roku, większość nowych mieszkań (62,7 proc.) została wybudowana przez deweloperów, a 33,7 proc. przez inwestorów indywidualnych. Pozostałe 3,6 proc. obiektów powstało w ramach budownictwa spółdzielczego, komunalnego, społecznego czynszowego i zakładowego.\nCzytaj też: Popyt na kredyty rośnie o 50 proc. Polacy ruszają po mieszkania\nGUS ujawnia. Spadek rozpoczętych budów\nWedług danych GUS, liczba rozpoczętych budów mieszkań w pierwszych trzech kwartałach 2025 r. wyniosła 166 tys., co oznacza spadek o 8,5 proc. w porównaniu z ubiegłym rokiem. Zdecydowana większość z nich — 60,3 proc. — przeznaczona jest na sprzedaż lub wynajem, a 37,8 proc. to mieszkania w budownictwie indywidualnym. Pozostałe 1,9 proc. stanowiły mieszkania spółdzielcze, komunalne, społeczne czynszowe i zakładowe.\nW okresie od stycznia do września 2025 r. wydano pozwolenia na budowę 192,8 tys. mieszkań o łącznej powierzchni użytkowej 17,2 mln mkw. W porównaniu z rokiem poprzednim liczba pozwoleń spadła o 12,6 proc., a powierzchnia mieszkań zmniejszyła się o 5,6 proc. Średnia powierzchnia mieszkań, na które wydano pozwolenia, w budynkach jednorodzinnych wyniesie 123,7 mkw., a w wielorodzinnych — 53,4 mkw.\nGUS zauważył także niewielkie wzrosty w budownictwie niemieszkalnym, co stanowi wyjątek na tle ogólnych spadków w sektorze mieszkaniowym.\nCzytaj też: Czy warto kupić teraz mieszkanie z rynku wtórnego? Tak wyglądają ceny", "content_hash": "4f489b6de4d99919d3f88139b06fd5ff2935b7a4f524a8e70e3d2bd47a5236d6", "text_len": 2765}
{"schema_version": 1, "id": "abf16b61313b0a4919b235cc9f77c49dcb7be13c", "url": "https://businessinsider.com.pl/nieruchomosci/mieszkania-na-sprzedaz-aktualne-ceny-i-dostepna-oferta/xtmpk6b", "title": "Czy to dobry moment na zakup mieszkania? Najnowsze dane", "category": "Nieruchomości", "scraped_at": "2025-12-13T17:37:23.697854Z", "text": "Czy to dobry moment na zakup mieszkania? Najnowsze dane\nNa rynku nieruchomości przetasowania: sprzedaż lokali z drugiej ręki spadła, bo uwagę kupujących przejęły agresywne promocje deweloperów. Jednocześnie w największych miastach zaczęły rosnąć ceny mieszkań używanych — mimo mniejszej liczby ofert. Co to oznacza dla osób planujących zakup nieruchomości? Czy teraz bardziej opłaca się polować na okazję z rynku wtórnego, czy korzystać z wyprzedaży na rynku pierwotnym? I gdzie ceny mogą znów odbić? Sprawdzamy najnowsze trendy, które mogą przesądzić o tym, kiedy i co warto kupić.\nPozostała część artykułu pod materiałem wiedo\nMieszkania na sprzedaż. Jak kształtują się ceny\nListopad 2025 okazał się trudnym miesiącem dla rynku mieszkań używanych. Według danych portalu Adradar z rynku wtórnego zniknęło aż 31 tys. unikalnych ofert sprzedaży — o 11 proc. mniej niż w październiku. W tym roku gorszy wynik odnotowano jedynie w styczniu. Jednocześnie pojawiło się stosunkowo mało nowych ofert — zaledwie 29 tys., co oznacza, że całkowita liczba dostępnych mieszkań spadła do 147 tys., czyli o 1 proc. mniej niż miesiąc wcześniej i o 7 proc. mniej niż w analogicznym okresie 2024 r.\nCzytaj też: Właściciele działek muszą to wiedzieć. Oto konsekwencje najnowszego wyroku TK\nEksperci zwracają uwagę, że spadek popytu jest w dużej mierze efektem promocji deweloperów. — Rynek pierwotny i wtórny ostro konkurują o kupujących. Zwykle w końcówce roku deweloperzy wykorzystują każdą okazję, w tym Black Friday, żeby przyciągnąć nabywców atrakcyjnymi promocjami — komentuje Marek Wielgo, ekspert portalu GetHome.pl.\nMniejsza liczba chętnych na mieszkania z drugiej ręki w listopadzie była więc zjawiskiem ogólnopolskim, co jednak nie oznacza, że wszystkie segmenty rynku zachowały się tak samo.\nZobacz także: Tak się zarabia w mundurówce. Jeden szczegół zwraca uwagę [KWOTY]\nMetropolie w kontrze: ceny mieszkań rosną mimo mniejszej podaży\nDuże miasta wyróżniają się na tle ogólnopolskiego trendu spadku. W Poznaniu listopad był drugim z rzędu miesiącem, w którym oferta mieszkań wtórnych kurczyła się gwałtownie — po spadku o 3 proc. w październiku w listopadzie zmniejszyła się o kolejne 8 proc., do 3,6 tys. lokali. Podobnie sytuacja wygląda w innych metropoliach: w Łodzi i Katowicach ubyło po 4 proc. mieszkań, we Wrocławiu i Krakowie po 3 proc., a w Warszawie o 1 proc.\n— To sygnał, że popyt w metropoliach pozostaje silny mimo ogólnego spadku w kraju — zauważa Wielgo.\nOd kwietnia, czyli od czasu obniżek stóp procentowych, które poprawiły dostępność kredytów, rynek wtórny w największych miastach systematycznie się kurczył: w Krakowie o 28 proc., w Warszawie o 27 proc., w Poznaniu o 25 proc., a we Wrocławiu o 24 proc. W tym samym czasie rośnie podaż mieszkań deweloperskich, osiągając w metropoliach rekordowe poziomy.\nWarto przeczytać: Kiedy warto spisać testament? Majątek nie gra roli. Pomyśl o dzieciach\nCzy warto kupić teraz mieszkanie? Rywalizacja rynku pierwotnego i wtórnego napędza promocje\nRosnąca konkurencja między rynkiem pierwotnym a wtórnym wpływa na kształtowanie się cen mieszkań używanych. W największych miastach sprzedający nie mogli pozwolić sobie na podwyżki — wręcz przeciwnie, wielu zaczęło obniżać ceny już na etapie wystawiania ofert. W efekcie w listopadzie średnia cena metra kwadratowego mieszkań z rynku wtórnego w Krakowie spadła o 4 proc. w ujęciu rocznym, w Warszawie o 3 proc., we Wrocławiu o 2 proc., a w Poznaniu o 1 proc.\nZ drugiej strony niektóre lokalizacje odnotowały wzrost cen. Liderem są Trójmiasto (+4 proc. r.), Łódź (+3 proc. r.) i Katowice (+1 proc. r.). Mimo spadku cen w największych miastach, średnie poziomy pozostają wysokie: w Warszawie ok. 17,8 tys. zł/m kw., w Krakowie 16,9 tys. zł/m kw., we Wrocławiu 14,2 tys. zł/m kw., w Poznaniu 11,8 tys. zł/m kw., w Łodzi 8,8 tys. zł/m kw., a w Katowicach 11,6 tys. zł/m kw.\n— We Wrocławiu przerwana została seria ośmiu miesięcy bez podwyżek, a w Poznaniu — trzech — dodaje Wielgo. To pokazuje, że nawet w stabilnym środowisku rynkowym lokalne trendy mogą wprowadzać zmiany cen.\nTak kształują się ceny mieszkań na rynku wtórnym\nListopadowe dane pokazują, że rynek mieszkań wtórnych jest w fazie lekkiej korekty, wywołanej promocjami deweloperów i sezonowymi spadkami popytu. Jednocześnie metropolie wciąż przyciągają nabywców, a podaż mieszkań używanych kurczy się od wielu miesięcy, co stwarza potencjał do odbicia cen.\nWidać też rosnącą rolę rynku pierwotnego w kształtowaniu nastrojów na rynku wtórnym. Promocje deweloperów zmuszają sprzedających używane mieszkania do konkurencji cenowej, a w przypadku niektórych miast doprowadziło to do stabilizacji, a nawet spadku cen.\nDla kupujących oznacza to możliwość negocjacji na rynku wtórnym, ale też rosnące znaczenie szybkich decyzji w metropoliach, gdzie ograniczona podaż mieszkań może prowadzić do lokalnych wzrostów cen.\nRynek wtórny w Polsce staje się więc bardziej zróżnicowany — ogólnokrajowy spadek sprzedaży nie odbija się jednak równo w metropoliach, a lokalne trendy mogą wprowadzać istotne różnice w cenach.", "content_hash": "393b83ca3289631ad40ca8ebcc2980def978ae0c2f65bbb1a48bedaaeebf98e1", "text_len": 5066}
{"schema_version": 1, "id": "ac5707f8dd0dd281b95b3095073c6947d5436d74", "url": "https://businessinsider.com.pl/nieruchomosci/mieszkanie-do-remontu-czy-pulapka-eksperci-gratkapl-radza-na-co-uwazac/x9v86b0", "title": "Atrakcyjna cena to nie wszystko. Sprawdź, czy remont się opłaci [PORADNIK]", "category": "Nieruchomości", "scraped_at": "2025-12-13T17:37:24.997967Z", "text": "Atrakcyjna cena to nie wszystko. Sprawdź, czy remont się opłaci [PORADNIK]\nAtrakcyjna lokalizacja, niska cena i dopisek \"do generalnego remontu\" — takie ogłoszenia rozpalają wyobraźnię kupujących. Czy jednak za pozorną okazją nie kryje się finansowa pułapka? Eksperci portalu Gratka.pl radzą, co warto sprawdzić, jak realnie ocenić opłacalność takiej inwestycji.\n- Audyt techniczny z fachowcem pozwala rzetelnie ocenić techniczny stan lokalu i opracować kosztorys\n- Przygotowanie harmonogramu prac i uwzględnienie dostępności ekip remontowych jest kluczowe dla kontroli wydatków\n- Określenie wartości mieszkania po remoncie pomaga ocenić opłacalność inwestycji w porównaniu z lokalami gotowymi\n- Więcej informacji o biznesie znajdziesz na Businessinsider.com.pl\nJak ocenić opłacalność mieszkania do remontu?\nNiska cena w ogłoszeniu potrafi działać jak magnes, ale zakup mieszkania wymagającego remontu trzeba rozważać z chłodną głową i kalkulatorem w dłoni. Kluczowe znaczenie ma nie tylko kwota zakupu, lecz całkowity koszt doprowadzenia lokalu do stanu używalności lub wymarzonego standardu. To właśnie ta suma przesądza o tym, czy rzeczywiście mamy do czynienia z okazją.\nCzytaj też: Wojciech Balczun o przyszłości Orlenu, PZU i JSW. Takie zmiany szykuje ministerstwo\nAudyt techniczny z fachowcem — podstawa decyzji\nNie warto polegać wyłącznie na własnym oku. To, co wygląda na drobną usterkę, może okazać się poważnym i drogim problemem. Przed podjęciem decyzji najlepiej zaprosić profesjonalnego audytora lub doświadczonego wykonawcę.\nSpecjalistyczne pomiary — m.in. kamerą termowizyjną, miernikiem wilgotności czy poprzez próbne odkrywki tynku — pozwolą rzetelnie ocenić stan techniczny. Kontrola instalacji, pionów, wentylacji, stolarki i — w przypadku domów — dachu, daje twarde podstawy do stworzenia realnego kosztorysu. Na koniec warto poprosić o protokół z listą usterek i wskazaniem pilności napraw.\nZakres prac — od odświeżenia po generalny remont\nSłowo \"remont\" może oznaczać zupełnie różne rzeczy. Dlatego już na początku trzeba jasno określić, czy planujesz jedynie kosmetyczne odświeżenie, czy kompleksową modernizację.\nMalowanie ścian i wymiana podłóg to zupełnie inna skala kosztów niż skuwanie tynków, wymiana instalacji elektrycznej czy przebudowa układu pomieszczeń. Najlepiej rozpisać zakres robót osobno dla każdego pomieszczenia — to ułatwia kontrolę budżetu.\nZobacz także: Minister finansów wyjaśnia podatek od nieruchomości. Firmy muszą uważać\nBudżet remontowy i obowiązkowa rezerwa finansowa\nPodstawą jest zebranie co najmniej trzech wycen i doliczenie 15-20 proc. rezerwy na nieprzewidziane wydatki — w starszych budynkach są one niemal pewne. W kosztach trzeba uwzględnić nie tylko materiały i robociznę (często liczoną za metr kwadratowy), ale też transport.\nDo tego dochodzą opłaty za wywóz gruzu, zabezpieczenie części wspólnych, wynajem kontenera, a czasem również koszty administracyjne czy wymagane zgłoszenia.\nHarmonogram prac i dostępność ekip budowlanych\nZakup mieszkania do remontu często oznacza podwójne obciążenie finansowe: ratę kredytu za nowe lokum oraz czynsz za dotychczasowe mieszkanie. Każdy tydzień opóźnienia to realna strata pieniędzy.\nDlatego tak ważne jest nie tylko negocjowanie ceny z wykonawcą, ale także konkretnych terminów. Warto precyzyjnie ustalić kolejność prac oraz dostaw materiałów, zwłaszcza tych o długim czasie oczekiwania, jak stolarka okienna czy płytki. Dobrze ułożony harmonogram pomaga uniknąć przestojów i niepotrzebnych kosztów.\nFinansowanie remontu i realna wartość mieszkania \"po\"\nJeśli zakup jest finansowany kredytem, trzeba uwzględnić transze na remont, wymagane kosztorysy oraz zapas czasu na rozliczenia z bankiem. Gotówkowa poduszka finansowa daje z kolei większy komfort w razie nagłych wydatków.\nPo sporządzeniu szczegółowego kosztorysu warto oszacować wartość mieszkania po remoncie i porównać ją z cenami podobnych, gotowych lokali w tej samej okolicy. Jeżeli łączny koszt zakupu i remontu — wraz z rezerwą — zbliża się do ceny mieszkań \"pod klucz\", potencjalna okazja szybko przestaje być atrakcyjna.\nKosztorys najlepiej powierzyć wyspecjalizowanej firmie, która przeprowadzi pełny przegląd techniczny, przygotuje inwentaryzację usterek, rozpisze etapy prac z harmonogramem i uwzględni budżet na nieprzewidziane sytuacje.\nKiedy tanie mieszkanie staje się pułapką? Sygnały ostrzegawcze\nAtrakcyjna cena potrafi skutecznie przysłonić realne ryzyka — od kosztownych problemów technicznych po skomplikowane kwestie prawne, które potrafią zrujnować nawet najlepiej zaplanowany budżet. Zanim zdecydujesz się na zakup, warto dokładnie zweryfikować najważniejsze sygnały ostrzegawcze.\nMateriał powstał we współpracy z Grupą Gratka-Morizon.", "content_hash": "95523447e1abda54219841984694325449ae9be4fe705d884d4443a0cd069077", "text_len": 4721}
{"schema_version": 1, "id": "41dd62d06faa740f1cd54518c1d0b435914c25fc", "url": "https://businessinsider.com.pl/nieruchomosci/mikromieszkania-zdobywaja-rynek-eksperci-rozwiewaja-popularne-mity/sgddypr", "title": "Ceny mieszkań biją rekordy. Mikrokawalerki stają się realną alternatywą", "category": "Nieruchomości", "scraped_at": "2025-12-13T17:37:13.665714Z", "text": "Ceny mieszkań biją rekordy. Mikrokawalerki stają się realną alternatywą\nMikromieszkania przestają być ciekawostką, a zaczynają być realną alternatywą — i to nie tylko dla inwestorów. Coraz częściej wybierają je młodzi, mobilni zawodowo i ci, którzy wolą małe, ale własne. Jednak wokół \"mikro\" wciąż narasta wiele mitów. Co mówią eksperci?\n- Udział lokali do 25 m kw. w rynku wzrósł z 2–3 proc. do 4–5 proc. dzięki inwestorom i rosnącemu zapotrzebowaniu na małe mieszkania\n- Rośnie znaczenie projektów zapewniających komfort na małym metrażu, uwzględniających doświetlenie, funkcjonalność oraz podział stref\n- Małe mieszkania to świadomy wybór dla osób żyjących minimalistycznie lub inwestujących, a także rozwiązanie na ograniczone możliwości finansowe\n- Więcej informacji o biznesie znajdziesz na Businessinsider.com.pl\nMałe, ale własne. Dlaczego mikrokawalerki rosną w siłę?\nO mikrokawalerkach mówi się głośno, choć wciąż zajmują niszowy fragment rynku. Według danych cytowanych przez Bartosza Turka, eksperta rynku nieruchomości, jeszcze kilka lat temu lokale do 25 m kw. stanowiły 2–3 proc. oferty najmu. Dziś to już 4–5 proc., a za część tego wzrostu odpowiadają inwestorzy dzielący większe mieszkania na mniejsze jednostki, aby maksymalizować zwrot.\nTo jednak tylko jedna strona medalu. Jak mówi Anna Pyzik, pośrednik nieruchomości w Inplus New Home, małe mieszkania odpowiadają na bardzo realne potrzeby: — Pomieszczenia mieszkalne o małym metrażu to nie rozwiązanie awaryjne, ale coraz częściej świadomy wybór. (…) Zarówno młodzi ludzie, jak i seniorzy szukają rozwiązań, które dadzą im niezależność i poczucie bezpieczeństwa — tłumaczy.\nZobacz także: Oszczędzanie w IKZE z obligacjami. Zobacz strategie i ile zyskasz [PORADNIK]\nEkspertka podkreśla również, że kluczowa jest edukacja — nie demonizowanie \"mikro\", lecz zrozumienie, do czego takie lokale służą i jakie standardy powinny spełniać.\nDla kogo są mikrokawalerki? Inwestorzy to wciąż ważna grupa, ale nie jedyna\nW opinii Bartosza Turka mikrokawalerki nadal kupują przede wszystkim inwestorzy: pod najem krótkoterminowy, długoterminowy czy prowadzenie gabinetów lub biur. Szczególnie pod koniec roku widać też ich zainteresowanie z powodów podatkowych.\nAle — jak zaznacza analityk — nie oznacza to wcale, że nie kupują ich zwykli nabywcy: — Lokale te nabywane są na własne potrzeby — dla studentów przez rodziców, jako pierwsze 'M' na start lub przez osoby mobilne zawodowo, które spędzają w takim miejscu tylko część tygodnia — mówi.\nW praktyce oznacza to, że mikromieszkania pełnią funkcję \"wentylu bezpieczeństwa\", umożliwiając:\n- zakup pierwszego mieszkania zamiast wynajmu,\n- tańszy nocleg osobom pracującym w dużych miastach,\n- prowadzenie działalności gospodarczej,\n- uniknięcie współdzielenia większego lokalu z obcymi.\nTurek zaznacza, że nikt nie jest skazany na 20 m kw. — to jedna z opcji, a rynek sam reguluje jej skalę: — Gdy takich mikromieszkań będzie za dużo względem popytu, to będą stały puste. (…) Rynek sam tę kwestię wyreguluje bardziej efektywnie niż odgórne regulacje — przekonuje.\nWysokie ceny mieszkań podnoszą atrakcyjność mikrosegmentu\nTo, co dzieje się ostatnio, nie jest przypadkiem. Ceny mieszkań w dużych miastach rosną szybciej niż możliwości finansowe przeciętnego gospodarstwa domowego. Wielu kupujących zwraca uwagę na każdy dodatkowy metr, a koszty utrzymania — mimo energooszczędnych technologii — rosną.\nJak zauważa Małgorzata Ostrowska, dyrektor Pionu Marketingu i Sprzedaży J.W. Construction Holding: — Deweloperzy budują lokale, jakich poszukują klienci. (…) Klienci coraz częściej zwracają uwagę na każdy dodatkowy metr, dlatego większość nowopowstających lokali to małe mieszkania do 40 m kw. — mówi.\nOstrowska podkreśla też, że na rynku nadal jest miejsce dla bardzo małych jednostek — szczególnie w segmencie aparthoteli i najmu krótkoterminowego. I dodaje, że skoro są chętni do kupowania czy wynajmowania lokali o powierzchni 25 m kw., zabranianie im tego poprzez podwyższanie minimalnego metrażu jest nieracjonalne.\nCzy Polacy wybierają małe mieszkania z wyboru, czy z konieczności? Społeczny kontekst \"mikro\"\nMikromieszkania są wyborem, ale nie zawsze motywowanym stylem życia. Często jest to po prostu racjonalna reakcja na ceny nieruchomości i ograniczoną dostępność dużych lokali.\nDr Marta Skowrońska z Wydziału Socjologii UAM przypomina, że Polacy od dekad mieszkają ciasno. Jednak sytuacja dziś różni się od realiów PRL:\n- rodziny są mniejsze,\n- mieszkania są droższe,\n- rynek najmu pochłania 40–60 proc. dochodów,\n- 27 proc. społeczeństwa żyje w tzw. luce czynszowej — zbyt bogaci na mieszkanie socjalne, zbyt biedni na zakup własnego.\nSocjolożka zauważa, że mikrokawalerka może być wyborem dla singli w dużych miastach, mobilnych, dla osób wybierających minimalizm. — Koniecznością jest dla osób o niskich dochodach, młodych dorosłych pozostających u rodziców, migrantów czy samotnych matek — dodaje.\nWyraźnie też wskazuje na szerszy kontekst społeczny: mieszkanie stało się towarem i instrumentem finansowym, a segment mikro często rośnie szybciej, bo odpowiada na potrzeby turystów i inwestorów.\nJednocześnie mikromieszkania nie są zjawiskiem nowym — wiele z nich powstało jeszcze przed wojną poprzez dzielenie większych lokali. To element dostosowywania rynku do niedoboru przestrzeni i rosnących kosztów życia.\nCzy małe mieszkania wpływają na demografię i dobrostan?\nChoć wiele mikrolokali powstaje świadomie i odpowiada na potrzeby rynku, badania pokazują również konsekwencje mieszkania na małym metrażu, szczególnie wtedy, gdy trwa to długo i wynika z przymusu ekonomicznego.\nDr Skowrońska wskazuje m.in.:\n- 29 proc. osób odkłada decyzję o dziecku do momentu poprawy sytuacji mieszkaniowej,\n- długotrwałe życie w mikropowierzchni utrudnia odpoczynek i pogłębia stres,\n- minimalna przestrzeń komplikuje pracę zdalną i zwiększa ryzyko wypalenia,\n- ciasnota utrudnia relacje społeczne, np. zapraszanie gości.\nTo jednak nie oznacza, że małe mieszkania zawsze działają negatywnie. Kluczowy jest standard, projekt, dostęp do światła i sposób organizacji przestrzeni — to właśnie ten aspekt w ostatnich latach dynamicznie się poprawia.\nNowa logika mieszkania: nie metraż, lecz funkcja\nW praktyce duża część zmian na rynku wynika z rosnącej akceptacji dla alternatywnych modeli życia: mobilności zawodowej, pracy projektowej, minimalizmu, świadomego podejścia do środowiska czy preferowania lokalizacji kosztem powierzchni.\nJak podkreśla Bartosz Turek, mikrokawalerki są jednym z wielu 'wentylów bezpieczeństwa' systemu, a nie jedyną ścieżką. — Bez lokali o skromnych powierzchniach wiele osób musiałoby korzystać z droższych hoteli albo współdzielić większe mieszkanie — zauważa.\nUrbanistycznie \"mikro\" to także narzędzie zwiększania dostępności mieszkań w dzielnicach, w których ceny za duże lokale są poza zasięgiem przeciętnego nabywcy. Rynek potrzebuje drabiny mieszkaniowej — od małego lokum na start po większe mieszkania na kolejnych etapach życia.\nJak zamienić mikrokawalerkę w komfortowe wnętrze? Poradnik architektki\nNa koniec zostaje najważniejsze pytanie: jak sprawić, by 25–30 m kw. było nie tylko kompromisem, ale pełnoprawnym domem?\nMarta Wierzbicka-Patejuk, architektka wnętrz i właścicielka pracowni In Element, podkreśla na początku, że trzeba rozróżniać mikroapartamenty (do krótkiego pobytu) od mikromieszkań (min. 25 m kw. i spełniających wymogi do stałego zamieszkania).\n— Minimum powierzchniowe, które można zaprojektować i nazwać ‘domem’, to ok. 34 m kw. dla pary i ok. 30 m kw. dla singla — zaznacza.\nAle kluczem nie jest sama liczba metrów. Najważniejsze elementy komfortowego \"mikro\" to:\n1. Doświetlenie\n— To absolutnie kluczowa kwestia — podkreśla architektka. Brak światła dziennego to szybka droga do pogorszenia samopoczucia, dlatego warto zwracać uwagę na ekspozycję, wysokość budynków naprzeciwko i wielkość okien.\n2. Wykorzystanie każdego centymetra\nProjektantka mówi wprost: — Takie niewielkie mieszkania planujemy bardzo szczegółowo, opracowujemy każdy cm kw., wykorzystujemy również wysokość.\nOznacza to m.in.:\n- meble na wymiar,\n- zabudowę aż pod sufit,\n- łączenie funkcji (np. kanapa z miejscem do przechowywania),\n- schowanie większości przedmiotów — \"wszystko ma mieć swoje miejsce\".\nCzytaj też: NBP już wie, co z jego finansami. Adam Glapiński nie ma szczęścia [TYLKO U NAS]\n3. Jasny podział stref\nTo pozwala zachować higienę życia: osobną strefę snu, pracy, odpoczynku i gotowania — nawet jeśli są to mikrostrefy oddzielone światłem, kolorystyką czy mobilną ścianką.\n4. Materiały i detal\n— Potraktowanie małej przestrzeni z miłością i jubilerską precyzją to przepis na piękne miejsce do życia — mówi architektka.\nNaturalne materiały, dobre oświetlenie, jakość zamiast ilości — to właśnie odróżnia świadomy minimalizm od przymusu ekonomicznego.\n5. Inspiracja Japonią\nArchitektka przyznaje, że często czerpie z japońskich rozwiązań: małe przestrzenie traktuje się tam z ogromnym szacunkiem i wykorzystuje maksymalnie świadomie.\nMikromieszkania to nie moda. To element rynku, którego nie da się pominąć\nMikrokawalerki — choć kontrowersyjne w debacie publicznej — spełniają dziś realną funkcję: zapewniają dostępność mieszkań w dużych miastach, dają elastyczność osobom mobilnym, a inwestorom pozwalają odpowiadać na rosnący popyt na najem.\nNie są rozwiązaniem dla wszystkich, ale stają się jednym z wielu scenariuszy mieszkaniowych. I, jak podkreślają eksperci, warto o nich rozmawiać bez demonizowania: z naciskiem na standard, projekt, funkcję i świadomy wybór.", "content_hash": "b7427d7c443cd8a16ca36997c7f6d83dd7cdc8390054623d63e3bb22029f608c", "text_len": 9525}
{"schema_version": 1, "id": "289152a5f892130b9ca373968b2d3d6cd5e22b20", "url": "https://businessinsider.com.pl/nieruchomosci/nowe-badanie-w-sprawie-nieruchomosci-przygnebiajaca-opinia-polakow/d3ccs6r", "title": "Miażdżący sondaż. Jakim cudem deweloperzy w ogóle znajdują chętnych na mieszkania?", "category": "Nieruchomości", "scraped_at": "2025-12-13T17:37:18.582276Z", "text": "Miażdżący sondaż. Jakim cudem deweloperzy w ogóle znajdują chętnych na mieszkania?\nDla przytłaczającej większości Polaków zakup mieszkania to utopia. Z sondażu portalu nieruchomości-online wynika, że ankietowani nie tylko sami nie mają na to pieniędzy, ale też w ich otoczeniu nie ma zbyt wielu osób, które byłoby na to stać. Eksperci zwracają jeszcze na problem młodych — mówią o narastającej luce.\nPolacy nie widzą przełomu — wyniki kwartalnego badania\nW IV kwartale 2025 r. 34 proc. badanych uważa, że to dobry czas na zakup mieszkania lub domu — praktycznie tyle samo, co w III kwartale.\nJednocześnie 37 proc. ankietowanych przekonuje, że końcówka roku to zły moment na taką transakcję. Dane pochodzą z cyklicznego badania \"To my. Polacy o nieruchomościach\" prowadzonego przez portal Nieruchomosci-online.pl.\nCzytaj też: Wyjechali do pracy \"na tulipany\". Znamy holenderskie emerytury Polaków [KWOTY]\n— Ceny na wielu rynkach lokalnych zaczęły się stabilizować lub lekko spadać, a obniżki stóp procentowych pobudziły część kupujących. Mimo to nadal nie widać silnego zrywu zakupowego — komentuje Anna Zachara-Widła, Customer Voice Expert w Nieruchomosci-online.pl.\nMało kogo stać na mieszkanie\nW pierwszej połowie roku oceny warunków do zakupu były rekordowo słabe: tylko 23 proc. ankietowanych w I kwartale i 26 proc. w II kwartale twierdziło, że rynek sprzyja zakupowi nieruchomości.\nDruga połowa roku przyniosła poprawę, ale nadal aż 83 proc. respondentów uznaje ceny mieszkań za wysokie lub bardzo wysokie.\nZdaniem ekspertki Nieruchomosci-online.pl, oznacza to, że rynek powoli wraca do większej równowagi, ale bariera cenowa pozostaje kluczowym hamulcem dla kupujących.\nZobacz także: Oszczędzanie w IKZE z obligacjami. Zobacz strategie i ile zyskasz [PORADNIK]\nSprzedający ostrożniejsi — słabnący optymizm mimo wcześniejszych wzrostów\nNastroje sprzedających wyraźnie pogorszyły się w ostatnim kwartale. Podczas gdy w III kwartale 40 proc. badanych uważało, że to dobry moment na sprzedaż, w IV kwartale odsetek ten spadł do 34 proc.\n— Optymizm sprzedających reaguje wolniej niż zmiany makroekonomiczne. Właściciele nie zawsze widzą natychmiastowy wzrost zainteresowania swoimi ofertami, co osłabia poczucie, że to dobry moment na sprzedaż — wyjaśnia Zachara-Widła.\nStabilizacja, a miejscami spadki cen mogą sugerować sprzedającym, że najlepszy moment na sprzedaż mógł minąć — dodatkowo, jak podkreślają eksperci, końcówka roku nie sprzyja dużym decyzjom transakcyjnym.\nDostępność mieszkań: duże miasta najbardziej pesymistyczne\nW ocenie dostępności mieszkań w najbliższym otoczeniu przeważa pesymizm. Aż 71 proc. badanych uważa, że \"mało kto może dziś pozwolić sobie na zakup mieszkania lub domu\".\nNajsilniej brak możliwości zakupowych odczuwają mieszkańcy największych miast, liczących powyżej 500 tys. osób — 75 proc. z nich zgadza się ze stwierdzeniem o niskiej dostępności. Najniższy odsetek, choć wciąż wysoki, notuje wieś — 70 proc.\nW podziale na grupy wiekowe najbardziej pesymistyczni są najmłodsi (18–24 lata) — aż 76 proc. twierdzi, że w ich środowisku niewiele osób może pozwolić sobie na zakup nieruchomości. To o 5 pkt proc. więcej niż w poprzednim kwartale.\nMłodzi tracą wiarę w dostępność mieszkań\nEksperci podkreślają, że pogarszające się nastroje najmłodszych oznaczają narastającą lukę między rosnącymi kosztami życia a możliwościami nabywczymi osób dopiero wchodzących na rynek mieszkaniowy. Pomimo stabilizujących się cen, wysokie progi wejścia — zarówno kosztowe, jak i kredytowe — pozostają dla nich barierą trudną do przekroczenia.", "content_hash": "c24312003861b0fc85352c2dbad448ef3fb6e6f8309d4b8a88b931b272de5053", "text_len": 3561}
{"schema_version": 1, "id": "9eea8445556fa25aa811573f72f89189ae112a80", "url": "https://businessinsider.com.pl/nieruchomosci/rynek-kredytow-mieszkaniowych-zaskakuje-popyt-rosnie-o-ponad-polowe/nyqqjge", "title": "Popyt na kredyty mieszkaniowe wystrzelił. BIK: ponad 50 proc. wzrost r/r", "category": "Nieruchomości", "scraped_at": "2025-12-13T17:37:22.409222Z", "text": "Popyt na kredyty mieszkaniowe wystrzelił. BIK: ponad 50 proc. wzrost r/r\nRynek kredytów mieszkaniowych weszł w końcówkę roku z wyraźnym przyspieszeniem. Listopad 2025 r. przyniósł ponad 50 proc. wzrost wartości zapytań o finansowanie zakupu nieruchomości. Eksperci wskazują na efekt obniżek stóp proc. i rosnącą skłonność Polaków do zadłużania się na mieszkania.\nPopyt na kredyty mieszkaniowe rośnie najszybciej od miesięcy\nCzytaj też: Właściciele działek muszą to wiedzieć. Oto konsekwencje najnowszego wyroku TK\nListopad 2025 r. przyniósł wyraźne ożywienie na rynku kredytów mieszkaniowych. Jak wynika z najnowszego odczytu BIK Indeksu Popytu na Kredyty Mieszkaniowe, wartość zapytań o takie finansowanie wzrosła aż o 50,3 proc. r/r. W przeliczeniu na dzień roboczy banki i SKOK-i przesłały do BIK zapytania na kwotę wyższą o ponad połowę niż rok wcześniej.\nLiczba wniosków o kredyt mieszkaniowy wciąż wysoka, choć miesiąc do miesiąca spadła\nRosła także liczba wnioskodawców. W listopadzie 2025 r. o kredyt mieszkaniowy wnioskowało łącznie 37,06 tys. osób wobec 26,93 tys. rok wcześniej. To wzrost o 37,6 proc. r/r. W ujęciu miesięcznym widać jednak lekkie hamowanie — w porównaniu do października br. liczba osób składających wnioski spadła o 13,6 proc.\nŚrednia kwota kredytu blisko rekordu. Efekt droższych mieszkań i wyższych potrzeb\nWyraźnie rośnie także średnia kwota finansowania. W listopadzie 2025 r. przeciętny wnioskowany kredyt mieszkaniowy wyniósł 476,5 tys. zł, co oznacza wzrost o 9,2 proc. r/r. W porównaniu do października br. średnia wzrosła o 0,3 proc. i była tylko nieznacznie niższa od rekordowego poziomu z czerwca br., kiedy wyniosła 477 tys. zł.\nZobacz także: Tak się zarabia w mundurówce. Jeden szczegół zwraca uwagę [KWOTY]\n— Już o połowę więcej osób niż rok temu złożyło wniosek o kredyt mieszkaniowy w listopadzie br. Wraz z kolejnymi obniżkami stóp procentowych przez Radę Polityki Pieniężnej rośnie zainteresowanie finansowaniem zakupu nieruchomości kredytem bankowym. Również średnia wartość wnioskowanych kredytów jest coraz wyższa — podkreśla Sławomir Nosal, kierownik zespołu analiz BI w BIK.\nJak dodaje, przy utrzymującym się wysokim popycie należy oczekiwać, że również roczna dynamika wzrostu wartości udzielanych kredytów pozostanie na wysokim poziomie.\nBIK Indeks Popytu na Kredyty Mieszkaniowe pokazuje, jak zmienia się łączna wartość wniosków składanych przez klientów indywidualnych w porównaniu do analogicznego okresu rok wcześniej. To jeden z kluczowych barometrów rynku finansowania zakupu mieszkań i domów — także tych o powierzchni kilkudziesięciu m kw.", "content_hash": "462623ebb10b30e4ed953bfe27d2f60b2e064b1e083d99702ef78499575c2501", "text_len": 2602}
{"schema_version": 1, "id": "32fcd2f4802faa400ef70cc6f3651564c0b82929", "url": "https://businessinsider.com.pl/nieruchomosci/rynek-pierwotny-odbija-w-listopadzie-deweloperzy-znow-zwiekszaja-podaz/1kzfrz5", "title": "Deweloperzy wracają do ofensywy. Rynek szykuje się na sprzedażowe żniwa w 2026 r.", "category": "Nieruchomości", "scraped_at": "2025-12-13T17:37:17.273348Z", "text": "Deweloperzy wracają do ofensywy. Rynek szykuje się na sprzedażowe żniwa w 2026 r.\nListopad przyniósł odbicie na rynku pierwotnym: rośnie sprzedaż, rośnie podaż, a deweloperzy ponownie zwiększają aktywność inwestycyjną. To efekt tańszych kredytów i serii obniżek stóp procentowych, które zdaniem ekspertów otwierają drogę do rekordowego roku 2026, napędzanego głównie klientami kredytowymi.\nDeweloperzy znów przyspieszają dzięki tańszym kredytom\nListopad okazał się miesiącem wyraźnego ożywienia na rynku nowych mieszkań w największych miastach. Wyższa zdolność kredytowa i sześciokrotne w tym roku obniżki stóp procentowych sprawiły, że branża odzyskała wiarę w szybki powrót kupujących.\nJak podkreśla Marek Wielgo, ekspert portalu RynekPierwotny.pl, dopiero jesienne cięcia kosztu pieniądza przełożyły się na realny wzrost zainteresowania zakupem.\nCzytaj też: Eksperci o konflikcie klient–pośrednik. Komunikacja kluczem do współpracy\nPierwsza połowa roku przyniosła duży optymizm i szybki wzrost podaży, jednak już w drugim kwartale firmy zaczęły hamować, czekając na czytelniejsze sygnały z rynku kredytowego. W trzecim kwartale na siedem największych rynków trafiło jedynie ok. 10,1 tys. mieszkań — najmniej od trzeciego kwartału 2023 r., kiedy branża zmagała się z ograniczoną dostępnością finansowania. Tym razem jednak otoczenie makroekonomiczne jest korzystniejsze: inflacja maleje, gospodarka rośnie, a decyzje Rady Polityki Pieniężnej wspierają popyt.\nW efekcie w listopadzie deweloperzy wprowadzili na rynek ok. 4,7 tys. mieszkań, wracając do wysokiej aktywności inwestycyjnej z początku 2024 r.\nZobacz także: Ireneusz Fąfara i Waldemar Żurek spotkali się w sprawie rozliczeń Orlenu\nWarszawa, Kraków i Łódź z największym wzrostem nowej podaży\nAnaliza BIG DATA RynekPierwotny.pl pokazuje, że największe odbicie nastąpiło w Warszawie, gdzie październik i listopad przyniosły wyraźnie większą liczbę nowych ofert niż średnia miesięczna z trzeciego kwartału. Podobny trend obserwowany jest we Wrocławiu, w Górnośląsko-Zagłębiowskiej Metropolii oraz w Trójmieście.\nListopad okazał się wyjątkowo dobrym miesiącem dla Łodzi i Krakowa, które zanotowały mocne odbicie podaży po słabszym okresie letnim. Odwrotna sytuacja ma miejsce w Poznaniu: po świetnym październiku listopad przyniósł słaby wynik, a średnia z dwóch miesięcy jest znacząco niższa niż w trzecim kwartale. Eksperci oceniają, że nie musi to oznaczać spadku aktywności — równie dobrze może wynikać z przesunięć harmonogramów budów.\nPopyt rośnie, ale rynek nadal hamuje niepewność\nSprzedaż mieszkań w listopadzie wzrosła w większości metropolii, co świadczy o rosnącym wpływie tańszego finansowania. Jedynym wyjątkiem pozostaje Trójmiasto, które zanotowało spadek sprzedaży, mimo że dotąd należało do liderów popytu. Jak tłumaczy Jan Dziekoński, dyrektor działu analiz rynkowych w portalu RynekPierwotny.pl, duży wpływ na wyniki miały promocje związane z Black Friday — mocno eksploatowane przez deweloperów.\nWarto przeczytać: PFR zapowiada miliardowe inwestycje w nowe technologie i bezpieczeństwo kraju\nJednocześnie mimo korzystniejszych warunków kredytowych popyt wciąż ogranicza niepewność dotycząca stabilności rynku pracy i sytuacji geopolitycznej. W Warszawie — mieście, które najczęściej wyznacza trendy na rynku — w listopadzie podaż wyraźnie przewyższyła sprzedaż. To doprowadziło do historycznie dużej oferty mieszkań. Rekordowe stany ofertowe odnotowano również w Łodzi i Górnośląsko-Zagłębiowskiej Metropolii. Podobnie sytuacja wygląda w pozostałych metropoliach, gdzie dostępna pula lokali jest większa niż pod koniec poprzedniego roku.\nCeny mieszkań: spadki w Warszawie, stabilizacja w większości miast\nNajwiększym zaskoczeniem listopada okazał się spadek średniej ceny w Warszawie — o 1 proc., do ok. 18,3 tys. zł za m kw. To jedyne miasto, w którym odnotowano realne obniżki. Stabilizacja cen dotyczy Krakowa (ok. 16,7 tys. zł), Trójmiasta (ok. 17 tys. zł), Wrocławia (ok. 15,3 tys. zł) oraz GZM (ok. 11,2 tys. zł).\nZ kolei Łódź i Poznań zanotowały wzrost średnich cen o 1 proc. — odpowiednio do 11,4 tys. zł i 13,7 tys. zł za m kw. Eksperci zwracają uwagę, że nie jest to efekt podwyżek, a struktury ofertowej. W Łodzi i Poznaniu wprowadzono jednocześnie nowe, droższe mieszkania, podczas gdy tańsze lokale zostały wyprzedane. W Warszawie natomiast pojawiła się duża liczba mieszkań tańszych od średniej rynkowej, co automatycznie obniżyło wskaźnik.\nJan Dziekoński dodaje, że nadal trwa \"wojna cenowa\", a deweloperzy walczą o klienta rabatami i promocjami, co pozwoliło zwiększyć sprzedaż mimo obaw konsumentów.\nMieszkania 2025: które miasta najstabilniejsze cenowo?\nW perspektywie rocznej liderem stabilności pozostaje Łódź, gdzie średnia cena w listopadzie 2025 r. była o 1 proc. niższa niż rok wcześniej. Na drugim miejscu znalazła się Górnośląsko-Zagłębiowska Metropolia z wynikiem 0 proc., a trzecie miejsce przypadło Krakowowi ze wzrostem cen o 2 proc. rok do roku.\nPrzeczytaj: Prezes państwowego giganta odwołany. Wiemy, kto go zastąpi\nWrocław zanotował roczną zmianę na poziomie 4 proc., natomiast Warszawa i Poznań — po 3 proc. To wyniki znacznie bardziej umiarkowane niż dynamiczne wzrosty z poprzednich lat. Co ciekawe, w Trójmieście dynamika roczna spadła w ciągu dwóch miesięcy z 11 proc. do zaledwie 5 proc., co potwierdza trend stopniowego uspokojenia rynku po okresie gwałtownych wzrostów.", "content_hash": "0f05125212a70af3fdd4caa0d44ee3c02b363566ac7191a1430d5b3a991de6d0", "text_len": 5388}
{"schema_version": 1, "id": "6a46a17337202a6974e14ad81d88b72f70c7e524", "url": "https://businessinsider.com.pl/nieruchomosci/rynek-premium-w-polsce-rosnie-gdzie-sprzedaz-idzie-najszybciej/p0rj53b", "title": "Luksus w Polsce drożeje szybciej niż myślisz. Zobacz, gdzie kupują najbogatsi", "category": "Nieruchomości", "scraped_at": "2025-12-13T17:37:16.064574Z", "text": "Luksus w Polsce drożeje szybciej niż myślisz. Zobacz, gdzie kupują najbogatsi\nPolski rynek premium rośnie, ale nie zawsze tam, gdzie spodziewałby się przeciętny inwestor. Przykładem jest tu wewnętrzny rynek warszawski, gdzie nastąpiła znacząca zmiana. Najnowsze dane CBRE ujawniają, które miasta przyciągają milionowe transakcje — i gdzie sprzedaż idzie najszybciej.\nZmiana trendu w Warszawie\nW stolicy funkcjonuje obecnie 19 projektów premium z cenami przekraczającymi 35 tys. zł/m kw. To ok. 5 proc. całej warszawskiej oferty.\nNajdroższe apartamenty osiągają stawki powyżej 70 tys. zł/m kw., a ich łączna cena przekracza 12 mln zł. Przeważają mieszkania jedno- i dwupokojowe, ale w sprzedaży są również lokale sięgające ponad 200 m kw.\nCzytaj też: Oszczędzanie w IKZE z obligacjami. Zobacz strategie i ile zyskasz [PORADNIK]\nMimo dużego zainteresowania rynek luksusowy sprzedaje się wyraźnie wolniej niż masowy: w III kwartale 2025 r. nabywców znalazło 8 proc. oferty premium wobec 18 proc. w rynku ogółem.\n— Segment luksusowy rozwija się w największych polskich miastach, ale Warszawa pozostaje niekwestionowanym liderem — podkreśla Anna Awłasewicz, Lead in Residential Partnerships, CBRE.\nZwraca przy tym uwagę, że warszawska Wola zastąpiła tradycyjne prestiżowe dzielnice i jest obecnie najbardziej dynamicznie rozwijającą się lokalizacją dla apartamentów premium.\nJak dodaje Anna Awłasewicz, coraz większa podaż oraz wysokie ceny sprawiają, że klienci długo analizują lokalizację, standard i potencjał inwestycyjny.\nTrójmiasto kusi morzem, Kraków — szybkością sprzedaży\nW Trójmieście dostępnych jest dziewięć projektów z cenami powyżej 35 tys. zł/m kw. Najwięcej w Gdańsku, następnie w Gdyni i Sopocie. Największe mieszkania osiągają 180 m kw., a ceny dochodzą do ponad 7 mln zł. Aglomeracja odpowiada za ok. 6 proc. całej oferty premium.\nZobacz także: Przelew z konta żony na wspólne konto. Czy grozi podatek od darowizn?\nW III kwartale 2025 r. sprzedano tu 12 proc. dostępnych lokali — przy 17 proc. w całym rynku trójmiejskim.\nKraków wyróżnia się natomiast najszybszą sprzedażą w Polsce: w III kwartale 2025 r. nabywców znalazło 17 proc. oferty premium wobec 12 proc. w całym rynku. W mieście działa 10 projektów, głównie kameralnych, zwykle poniżej 100 mieszkań, często zlokalizowanych na Starym Mieście. Najdroższe apartamenty kosztują tu kilkanaście mln zł, choć większość transakcji mieści się w przedziale do 5 mln zł.\nWrocław i Poznań: dwa różne światy segmentu premium\nWrocław oferuje trzy inwestycje powyżej 35 tys. zł/m kw. oraz kolejne w widełkach 30–35 tys. zł/m kw. To ponad 7 proc. całej podaży miasta. Charakterystyczne są duże projekty — w tym wieża licząca ponad 30 kondygnacji.\nDominują mieszkania jedno- i dwupokojowe (ponad 70 proc.), a ceny topowych lokali przekraczają 10 mln zł. Sprzedaż utrzymuje się na poziomie 13 proc., czyli blisko rynku masowego.\nPoznań pozostaje najskromniejszym rynkiem premium. Funkcjonują tu trzy projekty kosztujące ponad 30 tys. zł/m kw., ale żadna inwestycja nie przekracza progu 35 tys. zł/m kw.\nMimo że najdroższe lokale kosztują ponad 9 mln zł, większość ofert mieści się poniżej 1 mln zł. W III kwartale 2025 r. sprzedano jedynie 8 proc. dostępnej oferty — wobec 13 proc. w całym rynku poznańskim.", "content_hash": "f82936ac9ef58da60add5835e4ab950f2fbe8d5c28b097c7d0d2715a6a15520f", "text_len": 3262}
{"schema_version": 1, "id": "e5bc9d3c90280afaf218cd134db2e5663acd0f55", "url": "https://businessinsider.com.pl/nieruchomosci/rynek-wtorny-zdominowal-sprzedaz-mieszkan-w-2024-roku-gus-pokazuje-rekord/n6qle8m", "title": "Rynek wtórny nokautuje deweloperów. Polacy masowo wrócili po używane mieszkania", "category": "Nieruchomości", "scraped_at": "2025-12-13T17:37:14.850820Z", "text": "Rynek wtórny nokautuje deweloperów. Polacy masowo wrócili po używane mieszkania\nPolski rynek mieszkaniowy w 2024 r. zaskoczył nawet ekspertów: mimo ofensywy deweloperów to lokale z drugiej ręki sprzedawały się szybciej. Najnowszy raport GUS odsłania skalę przewagi rynku wtórnego — i to w niemal całym kraju. Co sprawiło, że kupujący skierowali się tam tak zdecydowanie?\nWtórny na fali. Dane GUS pokazują rekordowy wynik\nW 2024 r. Polacy znacznie częściej wybierali mieszkania z rynku wtórnego niż nowe — wynika z analizy GetHome.pl opartej na świeżo opublikowanym raporcie GUS \"Obrót nieruchomościami w 2024 r.\".\nUżywane lokale odpowiadały za blisko 60 proc. wszystkich transakcji, a ich liczba — 148 tys. — była o 12 proc. wyższa niż rok wcześniej, co może oznaczać historyczny rekord.\nCzytaj też: BOŚ stawia na transformację energetyczną. Bank walczy o nowe aktywa [WYWIAD]\n— Można powiedzieć, że używane mieszkania wróciły do łask kupujących — komentuje Marek Wielgo, ekspert portalu GetHome.pl. Zaznacza jednak, że udział rynku pierwotnego wyglądałby korzystniej, gdyby GUS uwzględniał zawierane umowy deweloperskie, a nie tylko finalne akty notarialne.\nW sumie w 2024 r. właściciela zmieniło 255,3 tys. mieszkań, czyli o 5 proc. więcej niż rok wcześniej.\nNajwiększy skok dotyczył rynku wtórnego, który po dwóch słabych latach zaliczył mocne odbicie. W pandemicznym 2020 r. sprzedaż używanych mieszkań spadła o 11 proc., a w 2022 r. — po zaostrzeniu polityki kredytowej — o kolejne 17 proc.\nZobacz także: Zmiany podatkowe od 2026 roku. Właściciele hybryd i diesli zapłacą więcej\nJednocześnie rynek pierwotny rósł formalnie dzięki transakcjom finalizowanym na podstawie umów sprzed kryzysu. Mimo to w latach 2020–2023 sprzedaż nowych mieszkań zwiększała się systematycznie. Rok 2024 przyniósł jednak wyraźne odwrócenie trendu: Polacy zaczęli wybierać przede wszystkim rynek wtórny.\nCena, lokalizacja, dostępność. Dlaczego wygrywa rynek wtórny?\nPrzewaga rynku wtórnego była w 2024 r. widoczna w 14 z 16 województw. Wyjątkiem pozostały jedynie województwa małopolskie i podlaskie, gdzie kupujący częściej sięgali po nowe lokale.\nCo ważne, nawet w regionach \"deweloperskich potęg\", takich jak mazowieckie czy dolnośląskie, klienci woleli mieszkania używane. Najwięcej transakcji odnotowano tradycyjnie w największych miastach: Warszawie (15,7 tys.), Krakowie (ok. 6 tys.) oraz Wrocławiu (5,9 tys.).\nWarto przeczytać: Emerytura w wieku 45 lat z dywidendy. Tak buduje się 30 tys. zł dochodu pasywnego [GOTOWE PORTFELE]\nDecydującym argumentem pozostaje nadal cena.\n- Nowe mieszkanie: 536,3 tys. zł średnio\n- Mieszkanie używane: 451,5 tys. zł średnio\nRóżnice widać również w cenach metra kwadratowego:\n- rynek pierwotny — ok. 9,6 tys. zł/m kw.,\n- rynek wtórny — ok. 8,5 tys. zł/m kw.\nMediany cen to odpowiednio 8,9 tys. zł i 7,5 tys. zł za metr.\nJedynym województwem, gdzie nowe mieszkania okazały się tańsze od używanych, było mazowieckie. Marek Wielgo zaznacza jednak, że dane notarialne mogą nie odzwierciedlać realiów rynku pierwotnego — między podpisaniem umowy a finalizacją często mijają miesiące, w trakcie których ceny zdążą wzrosnąć.\nAtuty i słabości \"używek\". Co przekonuje kupujących?\nPopularność rynku wtórnego to nie tylko kwestia ceny. Ważna jest również jego specyfika.\n— Oferowane są na nim mieszkania na starszych osiedlach z dobrze rozwiniętą infrastrukturą i komunikacją — podkreśla Marek Wielgo.\nTo dla wielu kupujących czynnik kluczowy. Gotowe otoczenie, dostęp do usług publicznych, przedszkoli, szkół czy transportu miejskiego często przeważa nad nowoczesnością lokalu.\nZ drugiej strony starsze budynki mają swoje ograniczenia — brak wind, mniej miejsc parkingowych, niższy standard techniczny. Tu wygrywają nowe inwestycje, oferujące m.in. indywidualne rozliczanie kosztów ogrzewania, wody i ścieków, co w czasach rosnących rachunków i opłat eksploatacyjnych jest coraz bardziej istotne.", "content_hash": "c683db5983341191d9b08a0c3bf623b4a3ec35b6cada70d24cbb9bdd35df8d16", "text_len": 3909}
{"schema_version": 1, "id": "09a02ff0e65f08fbb8e39468b6f0dc4e21925170", "url": "https://businessinsider.com.pl/nieruchomosci/sejm-polska-2050-chce-rewolucji-na-rynku-najmu-krotkoterminowego/b54rzt0", "title": "Rewolucja w najmie krótkoterminowym? Oto co znalazło się w projekcie ustawy", "category": "Nieruchomości", "scraped_at": "2025-12-13T17:37:30.151966Z", "text": "Rewolucja w najmie krótkoterminowym? Oto co znalazło się w projekcie ustawy\nW Sejmie pojawił się projekt, który może całkowicie przebudować rynek najmu krótkoterminowego w Polsce. Posłowie Polski 2050 chcą rejestrów gminnych, obowiązkowych zgód wspólnot i surowych kar, ale w projekcie jest znacznie więcej niż tylko nowe formalności.\nJak pisze portal rp.pl, projekt ustawy złożony przez posłów Polski 2050 trafił już do Biura Legislacyjnego oraz Biura Ekspertyz Kancelarii Sejmu. Dokument po raz pierwszy wprowadza definicję najmu krótkoterminowego — odpłatnej usługi wynajmu umeblowanego domu, mieszkania lub ich części na okres do 30 dni. Co ważne, ma to dotyczyć zarówno ofert publikowanych przez platformy internetowe, jak i wszelkich innych form udostępniania lokalu.\nNowe przepisy nie wejdą jednak w życie od razu — ustawa zakłada półroczne vacatio legis, a osoby, które prowadzą taki najem dziś, będą mogły robić to po staremu jeszcze przez kolejne 12 miesięcy.\nDalszy ciąg tekstu znajduje się pod materiałem wideo\nNowe obowiązki właścicieli: zgody, ewidencja i limit trzech miesięcy\nJak pisze rp.pl, właściciele mieszkań wynajmowanych na doby będą musieli zarejestrować działalność w gminnej ewidencji — za 100 zł, na maksymalnie 10 lat. Co istotne, uzyskanie tego wpisu ma wymagać zgody wspólnoty mieszkaniowej lub zarządu spółdzielni, a sama uchwała będzie podstawą do rozpoczęcia procedury. Projekt przewiduje jednocześnie wyjątek: osoby wynajmujące własne mieszkanie maksymalnie przez trzy miesiące w roku — pod warunkiem, że to ich stałe miejsce pobytu — nie będą potrzebowały zgody wspólnoty, choć i tak muszą zgłosić lokal i wskazać okres wynajmu.\nW ogłoszeniach konieczne będzie podawanie numeru ewidencyjnego, a także szczegółowych informacji o lokalnych opłatach i zasadach najmu określonych przez gminę. Właściciel będzie też musiał udostępnić wspólnocie lub spółdzielni numer kontaktowy do osoby odpowiedzialnej za najem, a lokal — odpowiednio oznakować.\nNajpoważniejsze konsekwencje grożą tym, którzy będą wynajmować bez wpisu do ewidencji lub wbrew gminnym zasadom — projekt przewiduje grzywnę do 50 tys. zł, a także możliwość wykreślenia lokalu z rejestru. Co więcej, jeśli do naruszeń dojdzie trzykrotnie, ponowny wpis będzie możliwy dopiero po roku, pisze rp.pl.\nWspólnoty i spółdzielnie dostaną realną władzę\nWspólnota lub spółdzielnia będzie mieć aż sześć miesięcy na podjęcie decyzji o udzieleniu zgody na najem krótkoterminowy — a jeśli przekroczy ten termin, zgoda zostanie udzielona automatycznie, jak pisze rp.pl. Odmowa będzie dopuszczalna tylko w konkretnych przypadkach, np. gdy najem narusza wymagania sanitarne, przeciwpożarowe albo zagraża porządkowi i bezpieczeństwu mieszkańców. Taka odmowa będzie musiała mieć formę uchwały z pełnym uzasadnieniem, a właściciel zyska prawo zaskarżenia jej do sądu.\nCo więcej, wspólnoty i spółdzielnie będą mogły wnioskować o wykreślenie lokalu z ewidencji, jeśli trzykrotnie naruszy zasady określone przez gminę lub porządek domowy. Zyskają również możliwość ustalenia wyższych opłat na utrzymanie części wspólnych dla lokali wynajmowanych na krótkie pobyty.\nCzytaj też: Kupujący odzyskali siłę negocjacji. W 2026 r. ceny mogą znów ruszyć w górę\nGminy: limity, zakazy i lokalne regulacje\nJak zaznacza rp.pl, rady gmin otrzymają szerokie uprawnienia, pozwalające na szczegółowe sterowanie rynkiem najmu krótkoterminowego. W praktyce będą mogły:\n- wyznaczać limit liczby dni, przez które lokal może być wynajmowany;\n- ustalać minimalną powierzchnię użytkową przypadającą na gościa;\n- całkowicie zakazać najmu krótkoterminowego na wybranym obszarze.\nGmina będzie mogła odmówić wpisu do ewidencji, jeśli lokal nie spełnia jej warunków albo narusza wymogi sanitarne. Będzie mogła też wykreślić go z rejestru po trzech udokumentowanych naruszeniach. Samorządy otrzymają również prawo występowania do platform (typu Airbnb, Booking) o listę lokali z ogłoszeń.\nDo tego dochodzi kwestia kontroli — projekt zakłada, że sprawdzać lokale będą mogły nie tylko gminy, ale też PSP, sanepid czy nadzór budowlany, a w razie konieczności otrzymają wsparcie policji.\nCzytaj też: Millenialsi i Zetki przejmują rynek nieruchomości. Mają inne podejście [OPINIA]\nRząd też pracuje nad ustawą. Kto będzie pierwszy?\nPolska 2050 tłumaczy poselską inicjatywę opieszałością rządu. Przepisy unijne zobowiązują Polskę do wdrożenia rozwiązań dla krótkiego najmu, głównie rejestru mieszkań. Już w styczniu 2024 r. ówczesny minister sportu i turystyki Sławomir Nitras zapowiadał ustawę \"jeszcze w tym roku\", a we wrześniu Ireneusz Raś mówił o skierowaniu jej do prac rządu \"lada chwila\", jak przypomina rp.pl.\nGłos zabrał też obecny minister sportu Jakub Rutnicki, który poinformował w mediach społecznościowych, że \"w ubiegłym tygodniu wystąpił o wpisanie projektu ustawy do wykazu prac rządu\". To oznacza, że równolegle funkcjonować będą dwa projekty — rządowy i poselski — a rynek najmu na doby musi przygotować się na poważne zmiany.", "content_hash": "eacf18e2954a73171b3de5c0e1565d99694937174644ee53370e321b3a83e10e", "text_len": 4978}
{"schema_version": 1, "id": "51aa9a758d529ef555a8bcc2701f88cfd6e1e312", "url": "https://businessinsider.com.pl/poradnik-finansowy/ceny-paliw-w-grudniu-eksperci-oceniaja-czy-bedzie-taniej-na-mikolaja/44mlfqv", "title": "Tańsze tankowanie na Mikołaja? Eksperci prognozują ceny paliw", "category": "Poradnik Finansowy", "scraped_at": "2025-12-13T17:38:10.524797Z", "text": "Tańsze tankowanie na Mikołaja? Eksperci prognozują ceny paliw\nOstatnie tygodnie 2025 r. powinny upłynąć pod znakiem dalszych spadków cen na stacjach - przewidują eksperci. Jakich cen oczekują na najbliższe dni? Zobacz, jakie są średnie ceny w skali kraju i gdzie można liczyć na promocyjne tankowanie na Mikołaja.\n\"W tym tygodniu zaczęły spadać ceny diesla na wybranych stacjach, co już prowadzi do sześciogroszowej obniżki średniego poziomu cen w kraju. W przypadku benzyny Pb95 korekta sięga 5 gr na litrze, ale jest to trzecia z rzędu obniżka i w sumie w okresie od 20 listopada do dziś popularna 95 potaniała średnio o 10 gr. Paliwem, którego ceny pozostają najbardziej stabilne, jest autogaz. Trzeci tydzień z rzędu średnia cena LPG utrzymuje się na poziomie 2,66 zł\" — raportują sytuację na rynku paliw eksperci Reflex.\nDalsza część artykułu znajduje się poniżej materiału wideo\nOceniają, że jeśli nie nastąpi gwałtowny ruch cen ropy naftowej w górę, ostatnie tygodnie roku powinny upłynąć pod znakiem dalszych spadków cen na stacjach. Prognozują, że w najbliższym tygodniu obniżki cen będą kontynuowane w podobnej wysokości jak w mijającym tygodniu.\nZobacz także: Cena ropy naftowej reaguje na doniesienia z Moskwy. Zobacz, w którym kierunku to zmierza\nNie są w swoich oczekiwaniach odosobnieniu. \"Paliwa mogą tanieć\" — tak wynika z analiz zespołu ekspertów E-petrol.pl. Dodatkowo niektóre sieci paliwowe deklarują specjalne promocje na okres mikołajkowy, co z pewnością ucieszy kierowców.\nCeny paliw. Promocje na Mikołaja\n\"W tegoroczne Mikołajki sieci paliw przygotowały dla kierowców wyjątkowe promocje, zamieniając pierwsze grudniowe dni w »święto tańszego tankowania«. MOL oferuje rabaty sięgające nawet 30 gr na litrze na paliwa EVO Plus, 20 gr na EVO oraz 10 gr na LPG dla użytkowników aplikacji MOL Move. Z kolei MOYA express zachęca kierowców zniżką 25 gr na litrze na wszystkie dostępne paliwa na wybranych stacjach samoobsługowych. To wyraźny sygnał, że branża coraz chętniej przyciąga klientów świąteczną atmosferą\" — wskazuje E-petrol.pl.\nZobacz także: Ceny rosyjskiej ropy najniżej od 2,5 roku. Sankcje Donalda Trumpa już działają\nCeny paliw. Prognozy na kolejne dni grudnia\nCo z regularnymi cenami paliw? Eksperci prognozują na okres 8–14 grudnia 2025 umiarkowane odbicie cen detalicznych na stacjach. Przewidywany przedział cen Pb98 to 6,56–6,68 zł za litr, Pb95 ma kształtować się w granicach 5,77–5,89 zł, natomiast olej napędowy w zakresie 6,13–6,25 zł.\nAutogaz ma pozostać relatywnie stabilny, według prognoz osiągając poziom 2,61–2,69 zł za litr.\n\"Choć obecne obniżki hurtowe są korzystne, rynek detaliczny może reagować z pewnym opóźnieniem\" — zaznaczają eksperci E-petrol.pl.\nZ kolei eksperci Reflex tak widzą szczegółową prognozę średnich cen detalicznych na okres 8-12 grudnia 2025 r.:\n- Pb95 — 5,83 zł za litr\n- Pb98 — 6,57 zł za litr\n- ON — 6,14 zł za litr\n- LPG — 2,66 zł za litr", "content_hash": "f819db7f46286408a496de96ca9dc91e5f91496342624bfd75a3d630d5d8c80d", "text_len": 2913}
{"schema_version": 1, "id": "24cdbe32c209b874054ca83a800bf8dd5dd8832c", "url": "https://businessinsider.com.pl/poradnik-finansowy/inwestowanie", "title": "Inwestowanie", "category": "Poradnik Finansowy", "scraped_at": "2025-12-13T17:37:59.045980Z", "text": "z dn. 13.12.2025 godz. 18:32", "content_hash": "17bb1f9442000ba885a23ca02a76a515e5e47451f2089fd12f92fe0efb2d06ee", "text_len": 28}
{"schema_version": 1, "id": "1b3ac1fa5fe451d389a36f1248b63b5d30388139", "url": "https://businessinsider.com.pl/poradnik-finansowy/inwestowanie/specjalny-zespol-w-prokuraturze-chodzi-o-przestepstwa-na-rynku-kryptowalut/54jeswp", "title": "Prokuratura tworzy specjalny zespół. Chodzi o kryptowaluty", "category": "Poradnik Finansowy", "scraped_at": "2025-12-13T17:38:06.405539Z", "text": "Prokuratura tworzy specjalny zespół. Chodzi o kryptowaluty\nProkurator Krajowy Dariusz Korneluk powołał w Prokuraturze Krajowej specjalny zespół. Będzie zajmował się przestępczością na rynku kryptowalut.\nZespół, jak wynika z komunikatu Prokuratury Krajowej, nie będzie prowadził własnych dochodzeń, lecz skoncentruje się na analizie akt i monitorowaniu spraw dotyczących m.in. nieautoryzowanego dostępu do portfeli kryptowalut, wyłudzeń finansowych poprzez podszywanie się pod platformy inwestycyjne, prania pieniędzy, finansowania terroryzmu, a także szpiegostwa i przestępczości narkotykowej.\nDalsza część artykułu pod wideo:\nW komunikacie zaznaczono, że zespół ma oceniać prawidłowość prowadzonych postępowań, wyznaczać kierunki działań oraz analizować zasadność podejmowanych decyzji końcowych. Ponadto jego zadaniem będzie pozyskiwanie informacji o nowych sprawach dotyczących rynku kryptowalut, które trafią do prokuratur.\nW skład zespołu weszło trzech prokuratorów z Prokuratury Krajowej, a jego kierownictwo objął prokurator Krzysztof Bukowiecki, Dyrektor Departamentu do Spraw Przestępczości Gospodarczej PK. Zespół ma przedstawić raport podsumowujący swoją działalność do końca stycznia 2026 r. Dokument ten ma zawierać ocenę skuteczności działań organów ścigania, analizę charakterystyki przestępczości kryptowalutowej oraz rekomendacje dotyczące zmian prawnych i organizacyjnych.\nCelem powołania zespołu, jak podkreślono, jest nie tylko identyfikacja skali i charakteru przestępczości na rynku kryptowalut, ale również wsparcie prokuratorów w skutecznym prowadzeniu tego rodzaju postępowań. W komunikacie wskazano także na potrzebę ewentualnych zmian w przepisach prawnych lub organizacji pracy organów ścigania, aby lepiej przeciwdziałać zagrożeniom związanym z kryptowalutami.", "content_hash": "a7a4086518c9340862cc3b150175f938e9dfe651d716130994b9340cfc59ace7", "text_len": 1789}
{"schema_version": 1, "id": "609a2df094f25a41e38c58bc932223a835be18d4", "url": "https://businessinsider.com.pl/poradnik-finansowy/jak-odzyskac-pieniadze-z-zus-po-zmarlym-instrukcja-krok-po-kroku/4dps7j3", "title": "29 tys. zł czeka w ZUS. Wielu Polaków nie wie, że trzeba złożyć wniosek", "category": "Poradnik Finansowy", "scraped_at": "2025-12-13T17:38:09.161162Z", "text": "29 tys. zł czeka w ZUS. Wielu Polaków nie wie, że trzeba złożyć wniosek\nNa kontach w ZUS po zmarłych Polakach pozostaje średnio 29 tys. zł. To środki pochodzące z ich składek emerytalnych, które nie są wypłacane automatycznie. Aby je odzyskać, rodzina musi złożyć odpowiedni wniosek. Wciąż wiele osób nie zdaje sobie sprawy, że mogą ubiegać się o te pieniądze.\n- Środki zgromadzone na subkoncie ZUS lub w OFE mogą stanowić istotne wsparcie finansowe dla rodziny zmarłego\n- Ich odzyskanie wymaga przejścia przez określoną procedurę\n- Trzeba m.in. ustalić, czy zmarły należał do OFE\n- Istnieją dwa mechanizmy wypłat po zmarłym\n- Więcej informacji o biznesie znajdziesz na stronie Businessinsider.com.pl\nWedług danych ZUS przeciętna kwota zgromadzona na subkontach osób zmarłych wynosi około 29 tys. zł. Warto jednak pamiętać, że to średnia wartość — rzeczywiste kwoty mogą być zarówno niższe, jak i wyższe. Na wysokość tych środków wpływają m.in. długość stażu pracy, wysokość wynagrodzeń, członkostwo w OFE oraz liczba osób uprawnionych do dziedziczenia.\nPieniądze z ZUS po zmarłym. Wielu Polaków nie wie, że może odzyskać 29 tys. zł\nDodatkowo należy rozróżnić dwa mechanizmy wypłat po zmarłym:\n— środki zgromadzone na subkoncie ZUS\n— tzw. wypłatę gwarantowaną po emerycie (jeśli zmarły był już emerytem).\nW przypadku tej drugiej przeciętne kwoty są niższe i wynoszą kilkanaście tysięcy złotych, choć w wyjątkowych sytuacjach mogą sięgać nawet kilkadziesiąt tysięcy złotych.\nDalsza część artykułu pod materiałem wideo:\nPieniądze z ZUS po zmarłym. Kto może się ubiegać?\nPrawo do środków zgromadzonych na subkoncie ZUS mają:\n— Małżonek/małżonka;\n— Osoby wskazane przez zmarłego;\n— Spadkobiercy ustawowi lub testamentowi.\nJak odzyskać pieniądze z ZUS po zmarłym? Instrukcja krok po kroku\nOdzyskanie środków po zmarłym wymaga przejścia przez kilka kroków. Oto jak wygląda procedura:\n1. Sprawdź, czy zmarły miał subkonto w ZUS lub OFE\nNa początek warto ustalić, czy zmarły posiadał subkonto w ZUS lub był członkiem Otwartych Funduszy Emerytalnych (OFE). Możesz to zrobić, przeglądając jego dokumenty, takie jak roczne informacje z ZUS czy listy z OFE. Jeśli nie masz takich dokumentów, możesz zwrócić się do ZUS z wnioskiem o informację, przedstawiając prawomocne postanowienie o stwierdzeniu nabycia spadku lub akt poświadczenia dziedziczenia.\n2. Zgłoś się do OFE, jeśli zmarły był członkiem funduszu\nJeśli zmarły należał do OFE, należy najpierw skontaktować się z funduszem, który dokona podziału środków zgodnie z dyspozycją zmarłego. Połowa środków zgromadzonych w trakcie małżeństwa może zostać przeniesiona na konto małżonka, a reszta trafi do uprawnionych osób.\n3. Złóż wniosek w ZUS\nKolejnym krokiem jest złożenie wniosku w ZUS. Niezbędne dokumenty to m.in.:\n— Akt zgonu zmarłego,\n— Dokument potwierdzający tytuł do dziedziczenia (dyspozycja zmarłego, postanowienie sądu o nabyciu spadku lub akt poświadczenia dziedziczenia),\n— Twój dokument tożsamości,\n— W przypadku małżonka — dokumenty potwierdzające wspólność majątkową, np. akt małżeństwa.\nFormularze wniosków można pobrać na stronie ZUS, w oddziałach lub złożyć elektronicznie przez platformę PUE ZUS. W praktyce jednak często konieczna jest osobista wizyta w ZUS w celu okazania oryginałów dokumentów.\nPieniądze z ZUS. Wypłata gwarantowana po zmarłym emerycie\nJeśli zmarły był już emerytem, część środków z subkonta mogła zostać wykorzystana na wypłatę świadczeń emerytalnych. W takim przypadku rodzina może ubiegać się o tzw. wypłatę gwarantowaną, ale tylko w określonych warunkach:\n— Emeryt zmarł w ciągu 3 lat od przyznania emerytury.\n— Dotyczy to emerytur obliczanych na nowych zasadach, tj. osób urodzonych po 1948 r.\nWypłata gwarantowana uwzględnia różnicę między środkami zgromadzonymi na subkoncie a kwotą już wypłaconą w ramach emerytury. Średnio wynosi kilkanaście tysięcy złotych.", "content_hash": "9afbe869020a9f347eb91df887adfa2cf6fafa9b23c3ea8a51976828672121dd", "text_len": 3850}
{"schema_version": 1, "id": "4cd90dc4d5390dc2670e128962c0f0355d7f1591", "url": "https://businessinsider.com.pl/poradnik-finansowy/kalkulatory", "title": "Kalkulatory", "category": "Poradnik Finansowy", "scraped_at": "2025-12-13T17:37:54.027642Z", "text": "Kalkulator kredytów hipotecznychSPRAWDŹ →", "content_hash": "3a2d2f6cae85a2d1405170ac89b30f0fa2ab91aa0f677d929f693d66217e2edd", "text_len": 41}
{"schema_version": 1, "id": "8aefed4a5713eb1ccd5b72fe5b3597029e2c4db3", "url": "https://businessinsider.com.pl/poradnik-finansowy/kredyty", "title": "Kredyty", "category": "Poradnik Finansowy", "scraped_at": "2025-12-13T17:37:55.311309Z", "text": "Potrzebujesz zastrzyku gotówki? Zanim zdecydujesz się na wzięcie kredytu sprawdź, jaki kredyt byłby najbardziej odpowiedni dla Ciebie. Autorzy naszego poradnika finansowego podpowiedzą Ci, na co zwracać uwagę wybierając kredyt.", "content_hash": "ce1b191dd402b36289f6d6665261f1748fa50563ae2a640cb3883e15772b580c", "text_len": 227}
{"schema_version": 1, "id": "1780ccacb53934761e1aefc382a93e075672a0ab", "url": "https://businessinsider.com.pl/poradnik-finansowy/kredyty/nizsze-raty-i-bezpieczniejszy-kredyt-nowa-modelowa-umowa-moze-zmienic-rynek-hipotek/ywlp1eq", "title": "Tak mogą wyglądać wszystkie umowy kredytowe. Są nadzieje na niższe raty", "category": "Poradnik Finansowy", "scraped_at": "2025-12-13T17:38:02.732073Z", "text": "Tak mogą wyglądać wszystkie umowy kredytowe. Są nadzieje na niższe raty\nPolacy narzekają, że mają jedne z najwyżej oprocentowanych kredytów mieszkaniowych w Europie. I choć głównie wpływa na to wysokość stopy procentowej banku centralnego, to istotne znaczenie mają też inne czynniki. Jednym z nich jest ryzyko prawne. Teraz — za sprawą wprowadzenia modelowej umowy kredytu mieszkaniowego — jest szansa, że zmaleje, a w następstwie tego powinno spaść oprocentowanie hipotek.\n- Modelowa umowa kredytu mieszkaniowego to uniwersalny dokument, który ma posłużyć zarówno w przypadku kupna lokali z rynku pierwotnego, jak i wtórnego\n- Twórcy wzorcowego dokumentu liczą, że mniejsze ryzyko dla banków przełoży się na niższe raty\n- PKO BP, największy bank w Polsce, już zadeklarował wdrożenie modelowej umowy, co może uruchomić efekt domina, prowadząc do jej upowszechnienia na rynku\n- Stowarzyszenie Stop Bankowemu Bezprawiu pozostaje jednak sceptyczne\n- Więcej informacji o biznesie znajdziesz na Businessinsider.com.pl\nFinalna wersja modelowej umowy kredytu hipotecznego, opracowana przez ekspertów Europejskiego Kongresu Finansowego pod kierownictwem prof. Michała Romanowskiego, jest już gotowa i została upubliczniona (można się z nią zapoznać tutaj). Teraz od banków zależy, czy zaczną stosować modelową umowę.\nTo uniwersalny dokument, który ma posłużyć zarówno w przypadku kupna mieszkań z rynku pierwotnego, jak i wtórnego, bez względu na rodzaj oprocentowania (zmienne albo okresowo stałe). To wzór umowy, jaki banki będą mogły stosować, aby zmniejszyć ryzyko prawne.\nPozostała część artykułu pod materiałem wideo\nKonsumentowi ma zapewnić, że nie znajdą się w niej niedozwolone postanowienia i sprawić, że zostanie odpowiednio poinformowany o ryzykach i najważniejszych warunkach.\nCo ważne, modelowa umowa nie dyktuje bankom cen: będą miały pełną swobodę konkurencji w zakresie marż i oprocentowania. Klient będzie mógł wybierać między zmiennym oprocentowaniem a okresowo stałym.\nMniejsze ryzyko może przełożyć się na niższe raty\nRyzyko prawne odcisnęło — na razie za sprawą hipotek frankowych, sankcji kredytu darmowego (SKD) i niepewności dotyczącej przedpłat hipotek o stałej stopie — spore piętno na polskim systemie finansowym. To ma swoje skutki. Zwracają na to uwagę najważniejsze w Polsce instytucje odpowiedzialne za politykę makroostrożnościową i ryzyko systemowe.\nNarodowy Bank Polski w czerwcowej edycji \"Raportu o stabilności systemu finansowego\" (jest wydawany co pół roku) stwierdził, że niepewność prawna i jej potencjalne koszty są kluczowym wyzwaniem dla funkcjonowania systemu.\n\"Obserwowana w ostatnich latach nieproporcjonalność sankcji i obciążeń fiskalnych nakładanych na banki w związku ze wsparciem i ochroną kredytobiorców, jako konsumentów usług finansowych, może negatywnie wpływać na ten segment rynku kredytowego. Niepewność związana z próbami podważania umów utrzymuje się i dotyczy również kredytów nominowanych w złotych. Może to negatywnie wpływać na aktywność sektora bankowego i w efekcie ograniczyć dostępną ofertę kredytów, w tym zwłaszcza dla gospodarstw domowych\" — napisał NBP.\nTakże Komitet Stabilności Finansowej wskazywał na te ryzyka.\nZależność — przynajmniej teoretycznie — jest dość prosta: im większe ryzyko, tym droższy kredyt (wyższa marża). I odwrotnie: spadek ryzyka i niepewności prawnej powinien przełożyć się na niższy koszt kredytu.\nPrzypomnijmy, że w przypadku hipotek o zmiennym oprocentowaniu marża banku doliczana jest do wskaźnika referencyjnego (WIBOR), z okresowo stałych zaś do stopy IRS (interest rate swap). Według Związku Banków Polskich średnia marża kredytowa w Polsce wynosiła w 2024 r. około 1,7 pkt proc. i nie była najwyższą w UE. Według ZBP za 0,81 pkt proc. marży odpowiadało ryzyko prawne.\nBranża liczy na wsparcie z KSF\nZ naszych nieoficjalnych informacji wynika, że zaproponowana modelowa umowa hipoteki może być jednym z tematów grudniowego posiedzenia Komitetu Stabilności Finansowej (KSF), które odbędzie się w piątek. Jeśli nie teraz, to kolejna okazja pojawi się pod koniec marca.\nDotychczasowe wypowiedzi przedstawicieli instytucji, które wchodzą w skład KSF, były pozytywne dla modelowej umowy hipoteki opracowanej przez ekspertów EKF. Przypomnijmy, że gospodarzem KSF-M (w formule makroostrożnościowej) jest NBP i w skład tego organu wchodzą jeszcze: Ministerstwo Finansów, Komisja Nadzoru Finansowego i Bankowy Fundusz Gwarancyjny.\nPodczas niedawnego Kongresu Bankowości Detalicznej, zorganizowanego przez EKF, Artur Soboń, członek zarządu NBP, wspominał o ryzykach prawnych wynikających z potencjalnego orzecznictwa sądowego, które jest destrukcyjne dla stabilności finansowej państwa. Wskazywał, że KSF ma swoje ograniczenia i nie jest organizacją mająca prawo wypowiadania się w imieniu konsumentów, ale dodał, że instytucje tworzące KSF są w stanie wypracować wspólne stanowisko wobec modelowej umowy.\nJacek Jastrzębski, przewodniczący KNF, ocenił, że modelowa umowa jest czymś więcej niż narzędziem ograniczenia ryzyka prawnego: to rozwiązanie, które może istotnie poprawić doświadczenie klienta, zwłaszcza osoby zaciągającej kredyt po raz pierwszy. Może ułatwić klientom porównywanie ofert, obniżyć próg wejścia w proces kredytowy.\n— Bardzo cieszę się, że projekt rozwinął się w takim kierunku, który daje mu szansę powodzenia, bo stwarza sytuację win-win. Modelowa umowa może być skokiem cywilizacyjnym — dodał.\nBartosz Drej, zastępca dyrektora Departamentu Rozwoju Rynku Finansowego w MF, powiedział, że resort kierunkowo popiera modelową umowę kredytu hipotecznego, dostrzega zalety tego typu rozwiązań w innych krajach i pozytywnie postrzega szerokie konsultacje tego projektu.\nMaciej Szczęsny, prezes BFG, ocenił, że z ochrony konsumenta utworzono w Polsce bardzo atrakcyjny przemysł, o dużej stopie zwrotu dla właścicieli. — Powinniśmy zastanowić się nad tym, czy rzeczywiście konsument jest beneficjentem podejścia prokonsumenckiego — dodał.\nMichał Ziemiak, Rzecznik Finansowy, stwierdził, że wykorzystanie umowy modelowej jest możliwością stworzenia \"bezpiecznej przystani\", zmniejszenia ryzyka, zanim się zmaterializuje. — Umowa modelowa to rozwiązanie, którego do tej pory, w takiej skali nie było na polskim rynku — powiedział.\nPodczas konferencji nie było przedstawicieli Urzędu Ochrony Konkurencji i Konsumentów, który prowadzi własny projekt jednolitego wzoru kredytu mieszkaniowego. Wygląda jednak na to, że złapał on opóźnienie. Przedstawiciele rynku zastanawiają się, czy w ogóle dojdzie do skutku, ponieważ rząd odmówił wpisania projektu do prac legislacyjnych.\nCzy największy gracz wywoła efekt domina na rynku?\nSkoro modelowa umowa nie jest obowiązkowa, to pojawia się pytanie, czy banki faktycznie będą ją stosować. Szymon Midera, prezes PKO BP (największego polskiego banku), zapowiedział na konferencji, że jego instytucja zamierza stosować model.\nJacek Jastrzębski ocenił, że modelowa umowa ma szansę na \"naturalne\" wdrożenie rynkowe. Jego zdaniem deklaracja największego banku w Polsce o gotowości jej implementacji może uruchomić efekt domina, wymuszając adaptację również przez inne instytucje.\nBank, który nie będzie stosował wzorca, narażać się może na porównania stosowanej przez niego umowy z dokumentem uznawanym za rynkowy standard, a wszelkie różnice mogą stać się punktem zaczepienia dla sporów prawnych. W efekcie siły rynkowe mogą same przyczynić się do upowszechnienia nowego standardu, czyniąc go elementem przewagi konkurencyjnej.\nZ naszych informacji wynika, że inne banki, w tym te z pierwszej piątki największych w Polsce, są zainteresowane modelową umową.\nW jaki sposób modelowa umowa zostanie umocowana prawnie?\nPojawiały się różne koncepcje prawnego umocowania modelowej umowy. Niektórzy wskazywali, że dobrym rozwiązaniem (najtrudniejszym do podważenia) byłoby załączenie odpowiednich przepisów do ustawy.\nJednak miałoby to wady: legislacja zajęłaby więcej czasu, w ramach prac w parlamencie idea modelowej umowy mogłaby zostać wypaczona, a poza tym takie rozwiązanie byłoby mniej elastyczne i trudniejsze do zmiany w razie konieczności dostosowania do nowych warunków. Argumenty w tej sprawie w wywiadzie dla Business Insidera przedstawiał prof. Michał Romanowski.\nOd początku dominowało jednak podejście, aby modelowa umowa została wprowadzona w ramach dobrych praktyk, co czynił to rozwiązanie bardziej elastycznym. — Dobre praktyki często są nazywane \"miękkim prawem\", ale to jednak wciąż jest prawo. Przyjęliśmy zasadę marchewki, a nie kija. Wśród zachęt przewidywana jest możliwość skupowania przez Bank Gospodarstwa Krajowego od banków listów zastawnych, gdyby potrzebowały płynności, o ile tylko ich zabezpieczeniem byłyby kredyty zawarte na podstawie bezpiecznej pod kątem prawnym modelowej umowy — tłumaczył prof. Romanowski.\nRozwiązaniem pośrednim między powyższymi byłoby wprowadzenie przepisów o modelowej umowie w drodze rozporządzenia ministra i droga ta nie jest wykluczona w przyszłości. Kolejnym celem może być zaangażowanie w system BGK. O takim rozwiązaniu mówił wielokrotnie, także na łamach Business Insidera, prof. Leszek Pawłowicz, koordynator EKF.\n— Podobne wzorce opracowano 40 lat temu w USA przez publiczno-prywatne agencje Fannie Mae i Freddie Mac, działające na rynku nieruchomości. Instytucje te mogą odkupić od banków wierzytelności wynikające z kredytów hipotecznych, gdyby kredytodawcy mieli potrzeby płynnościowe, ale tylko pod warunkiem, że przedmiotowe umowy są oparte na jednolitym i zatwierdzonym wzorcu. Tak moglibyśmy zrobić i u nas, np. BGK mógłby skupować w razie potrzeby wyłącznie te kredyty hipoteczne, które są oparte na wzorcowej umowie. Wtedy nie trzeba by regulować tej sprawy osobną ustawą. Powstałby system zachęcający dla banków do stosowania wzorca umowy — przekonywał prof. Leszek Pawłowicz.\nStowarzyszenie SBB pozostaje sceptyczne do modelowej umowy\n— Mieliśmy okazję uczestniczyć w dwóch spotkaniach dotyczącego tego projektu. W naszej ocenie wzorzec skupia się na eliminacji ryzyka prawnego dla banków. Niestety w ramach tych rozmów nie podjęto tematów ważnych dla konsumentów — uważa Arkadiusz Szcześniak, prezes Stowarzyszenia \"Stop Bankowemu Bezprawiu\". Z naszych informacji wynika, że SBB nie przedstawiło na piśmie swoich uwag do projektu.\n— Nie poruszano kwestii poprawy warunków ekonomicznych udzielania kredytów. Zgłaszaliśmy także potrzebę zmiany sposobu sprzedaży kredytów hipotecznych. W celu uniknięcia misselingu w naszej ocenie konieczne jest zdjęcie z pracowników banków wymogów dotyczących sprzedaży określonej liczby danych produktów. To może powodować chęć do sprzedaży niedopasowanych do możliwości klienta produktów finansowych — mówi prezes Szcześniak.\nDodaje, że SBB zwracało także uwagę na aspekt wyliczania zdolności kredytowej jedynie na podstawie symulowanej wysokość pierwszej raty (nie zaś przewidywanej jej wysokości w dłuższym okresie).\n— W naszej ocenie zdolność kredytowa dla kredytów długookresowych, czyli powyżej pięciu lat, powinna uwzględniać symulowany wzrost rat w całym okresie kredytowania, bazując na historycznych danych zmienności wskaźników referencyjnych. Warto w tym miejscu wspomnieć o niedawnym szokowym wzroście WIBOR. Jeszcze w 2020 r. stawki WIBOR notowały najniższe poziomy w historii, w dużej mierze poniżej 0,3 proc. Podczas gdy już w czerwcu 2022 r. nastąpił gwałtowny wzrost WIBOR ponad 7 proc., co spowodowało znaczący wzrost rat kredytów — dodaje.\n— Reasumując, liczmy na pracę nad całościowym zagadnieniem sprzedaży kredytów hipotecznych, a nie tylko wzorców umowy. Z uwzględnianiem interesów klientów, a także banków — zastrzega Arkadiusz Szcześniak.\nAutor: Maciej Rudke, dziennikarz Business Insider Polska", "content_hash": "d8f85e48e228be99fff807c363559a0d9556c9f19ed19c444738608ae3b4e0f8", "text_len": 11667}
{"schema_version": 1, "id": "138b865c4b1a4f98a63b8dfc847f2e71418121e6", "url": "https://businessinsider.com.pl/poradnik-finansowy/leasing", "title": "Leasing", "category": "Poradnik Finansowy", "scraped_at": "2025-12-13T17:37:56.467332Z", "text": "Potrzebujesz do firmy samochodu lub innego sprzętu, ale nie chcesz go od razu kupować? Sprawdź, jakie możliwości daje leasing. Przeczytaj nasze porady i dowiedz się, jak wziąć samochód w leasing, na co zwracać uwagę podpisując umowę leasingową, jaki leasing najbardziej się opłaca i co z leasingiem w tzw. polskim ładzie.", "content_hash": "5d4e414cc574f57ae5a1654ed4aa69d2b26080b4fad80fc5b4edcadcfe550184", "text_len": 321}
{"schema_version": 1, "id": "0ad51af8e3479b901463192b660f55312ea3bf4a", "url": "https://businessinsider.com.pl/poradnik-finansowy/oszczedzanie", "title": "Oszczędzanie", "category": "Poradnik Finansowy", "scraped_at": "2025-12-13T17:37:57.838098Z", "text": "Chcesz zadbać o swój budżet? Sprawdź, jak zacząć mądrze oszczędzać pieniądze. W naszych poradach znajdziesz informacje, w co i jak inwestować, aby pomnażać swój kapitał.", "content_hash": "b5136d2e9dd1e537b4ca4cae920b1119f78c51af2ab8120f326afd6e6fc4f221", "text_len": 169}
{"schema_version": 1, "id": "4dde5fb5b5bd0d0a76fe47a6389c3bc3aa414581", "url": "https://businessinsider.com.pl/poradnik-finansowy/oszczedzanie-w-ikze-z-obligacjami-zobacz-strategie-i-ile-zyskasz-poradnik/pzc98hn", "title": "Dochód pasywny dla ostrożnych z turbodoładowaniem. Przykładowe strategie [PORADNIK]", "category": "Poradnik Finansowy", "scraped_at": "2025-12-13T17:38:01.495725Z", "text": "Zysk 1700 lub 3700 zł w pierwszym roku inwestowania? Brzmi jak ryzykowna gra na giełdzie, ale nic z tych rzeczy. Zainwestowanie w grudniu, może przynieść ponadprzeciętne zyski. W Business Insider Polska pokazujemy sposób na pomnożenie oszczędności dla ostrożnych.\nJeśli preferujesz ostrożnie lokować oszczędności i masz dość marnej oferty wielu banków, pokazujemy prosty sposób, który pozwala na:\n- obniżenie podatku dochodowego,\n- uniknięcie podatku Belki,\n- zarabianie niezależnie od inflacji czy stóp procentowych.\nA przy tym zabezpiecza przyszłą marną emeryturę z ZUS.\nDalsza część artykułu pod materiałem wideo\nPoniżej opisujemy, jak to działa.\nZobacz także: Szok po przejściu na emeryturę. Zdziwisz się, jak drastycznie spadną twoje dochody [TABELE]\nWażne: zamieszczone w tekście informacje i parametry mają wyłącznie charakter informacyjny i nie stanowią rekomendacji do zakupu lub sprzedaży produktów finansowych. Decyzje inwestycyjne warto poprzedzić własną analizą ryzyka i sytuacji finansowej.\nCzytaj także w BUSINESS INSIDER\nGrudzień jest miesiącem, w którym statystycznie wynagrodzenia Polaków są najwyższe w ciągu roku. Wynika to głównie z jednorazowych wypłat związanych ze świętami i innych okoliczności specyficznych dla tego okresu. Mowa o Barbórce, premiach rocznych i świątecznych, nagrodach, trzynastkach czy dodatkach na Mikołaja.\nZobacz także: Encyklopedia wynagrodzeń. Sprawdź, ile zarabia połowa twoich koleżanek i kolegów po fachu [TABELE]\nOczywiście w grudniu w związku ze świętami przybywa też kosztownych wydatków, ale ewentualne nadwyżki pieniędzy warto rozdysponować z głową, np. inwestując. Zrobienie tego właśnie teraz, jak wspomnieliśmy, może przynieść ponadprzeciętne zyski.\nPisząc o tym, nie mamy na myśli ryzykownej gry na giełdzie, a wręcz przeciwnie, mamy coś dla tych, którzy lubią bezpieczne rozwiązania (możliwie największe ograniczenie ryzyka), cenią sobie przewidywalność i stabilność, a także regularne zyski. Do tego mogą oszczędzić na podatkach i przy okazji zatroszczyć się o swoją przyszłą emeryturę.\nW Business Insiderze połączyliśmy dwa popularne ostatnio hasła: dochód pasywny i IKZE (Indywidualne Konto Zabezpieczenia Emerytalnego), a łącznikiem dla nich są proste w zrozumieniu i łatwe do skorzystania obligacje oszczędnościowe dostępne dla każdego, bez wyjątku.\nWpłaty na IKZE odliczysz od podatku. To inwestycyjne turbodoładowanie\nZacznijmy od kluczowego elementu, który jest konieczny, żeby mówić o tytułowym dochodzie pasywnym dla ostrożnych z turbodoładowaniem. Tym superbonusem jest trik, polegający na tym, że odpowiednio ulokowane oszczędności (w ramach konta IKZE) każdy może odliczyć od podatku.\nZobacz także: Mało znany sposób pozwala odzyskać z podatku nawet 5 tys. zł. Zegar tyka — sprawdź, zanim będzie za późno\n\"Z ulgi podatkowej na IKZE może skorzystać każda osoba fizyczna rozliczająca się podatkowo w Polsce na zasadach ogólnych, ryczałtu i podatku liniowego\" — zwracają uwagę eksperci PKO PTE (PKO BP Bankowy Powszechne Towarzystwo Emerytalne). W praktyce wyłączeni są tylko bezrobotni, bez dochodów.\nEksperci wskazują, że wpłaty na IKZE można odliczyć od podstawy opodatkowania — do obowiązującego w danym roku limitu. Zależy od przeciętnego prognozowanego wynagrodzenia w gospodarce i wynosi:\n- 1,2-krotność tego wynagrodzenia — dla limitu podstawowego (10 tys. 407 zł 60 gr w 2025 r.)\n- 1,8-krotność — dla osób, które prowadzą pozarolniczą działalność (15 tys. 611 zł 40 gr w 2025 r.)\nIle można zyskać? Maksymalne kwoty odliczenia w 2025 r. — przy pełnej wpłacie limitu podstawowego to:\n- 1248 zł 91 gr — przy dochodzie opodatkowanym według stawki 12 proc.\n- 3330 zł 43 gr — przy dochodzie opodatkowanym według stawki 32 proc.\nZ kolei maksymalne kwoty odliczenia w 2025 r. — dla osób prowadzących pozarolniczą działalność przy wpłacie pełnego zwiększonego limitu zależą od sposobu rozliczenia podatkowego.\n- Rozliczenie według skali podatkowej:\n1873 zł 37 gr — przy dochodzie opodatkowanym według stawki 12 proc.\n4995 zł 65 gr — przy dochodzie opodatkowanym według stawki 32 proc.\n2. Podatek liniowy:\n2966 zł 17 gr — przy dochodzie opodatkowanym według stawki 19 proc.\n3. Ryczałt ewidencjonowany:\n1873 zł 37 gr — przy przychodzie opodatkowanym według stawki 12 proc.\n2185 zł 60 gr — przy przychodzie opodatkowanym według stawki 14 proc.\n2341 zł 71 gr — przy przychodzie opodatkowanym według stawki 15 proc.\n2653 zł 94 gr — przy przychodzie opodatkowanym według stawki 17 proc.\nJak połączyć IKZE z obligacjami oszczędnościowymi?\nWiele osób, gdy myśli o IKZE, ma przed oczami OFE czy PPK, czyli inne rozwiązania w ramach oszczędzania na emeryturę poza podstawowym systemem. W nich istotnym komponentem są inwestycje na giełdzie, w akcje, co może odstraszać oszczędzających, którzy cenią sobie przede wszystkim bezpieczeństwo. Z drugiej strony nie chcą korzystać z funduszy inwestycyjnych lokujących pieniądze w bezpieczniejsze obligacje, bo po co mają płacić prowizje za coś, co potrafią sami zrobić.\nZobacz także: W co zainwestować 10 tys., 100 tys. i 1 mln zł? Sześć strategii od eksperta\nOpcją, o której wiele osób nie ma pojęcia, jest np. IKZE-Obligacje. To rozwiązanie umożliwia kupowanie obligacji oszczędnościowych niemal na takie samej zasadzie jak normalnie, bez pośredników (obsługa może się odbywać przez portal obligacjeskarbowe.pl). Jedyne ograniczenia wynikają z samej konstrukcji IKZE.\nJedyną instytucją, która oferuje specjalne IKZE oparte na detalicznych obligacjach Skarbu Państwa (czyli tzw. IKZE-Obligacje), jest Biuro Maklerskie PKO Banku Polskiego. Ma prosty interfejs, przypomina zwykłe konto bankowe. Można też skorzystać z oferty innych biur maklerskich. Różnice dotyczą głównie opłat czy interfejsu użytkownika (nieco bardziej skomplikowany, skrojony pod inwestorów giełdowych).\nW przypadku IKZE-Obligacje od BM PKO BP do wyboru są:\n- Roczne oszczędnościowe obligacje skarbowe o oprocentowaniu zmiennym (ROR)\n- Dwuletnie oszczędnościowe obligacje skarbowe o oprocentowaniu zmiennym (DOR)\n- Trzyletnie oszczędnościowe obligacje skarbowe o oprocentowaniu stałym (symbol TOS)\n- Czteroletnie indeksowane oszczędnościowe obligacje skarbowe (COI)\n- Dziesięcioletnie emerytalne oszczędnościowe obligacje skarbowe (EDO)\nZobacz także: Dochód pasywny dla ostrożnych. Możesz żyć z odsetek i więcej nie pracować [WYLICZENIA]\nKoszty? Nie są pobierane opłaty za prowadzenie konta IKZE-Obligacje za rok kalendarzowy, w którym została zawarta umowa. W każdym kolejnym roku BM PKO BP będzie potrącać po 80 zł za prowadzenie konta. To niewiele przy korzyściach.\nOczywiście ważnym ograniczeniem wynikającym z konstrukcji IKZE jest to, że wpłacane pieniądze najlepiej jest trzymać na koncie do osiągnięcia wieku emerytalnego. Późniejsza wypłata objęta jest zryczałtowanym podatkiem dochodowym w wysokości 10 proc. zamiast standardowego 19-procentowego podatku Belki od zysków kapitałowych i skali podatkowej PIT.\nJest też wyjście awaryjne. \"W każdej chwili masz możliwość wcześniejszego zakończenia oszczędzania i wypowiedzenia umowy o prowadzenie IKZE. W takim przypadku zrobimy zwrot wszystkich środków zgromadzonych na koncie IKZE\" — zapewnia BM PKO BP. Zastrzega jednak, że przepisy o IKZE mówią o konkretnych potrąceniach:\n- pieniądze wypłacone z IKZE-Obligacje jako zwrot, będą ujęte w rocznej deklaracji PIT-11. Otrzymaną kwotę należy doliczyć do dochodu w rocznym rozliczeniu PIT (opodatkowanie według skali podatkowej);\n- przekazaną kwotę pomniejszymy o opłatę za przedterminowy wykup oraz ewentualnie opłatę zgodną z taryfą, która wynika z wypowiedzenia umowy o prowadzenie IKZE-Obligacje (aktualnie brak, chyba że nastąpi to w ciągu 12 miesięcy od założenia konta — wtedy 150 zł)\nPrzy okazji warto podkreślić, że pieniądze w IKZE ustawowo są w pełni prywatne, więc podlegają dziedziczeniu.\nDochód pasywny z obligacji oszczędnościowych w IKZE. Ile można zarobić?\nW zależności od celu i potrzeb, z obligacji oszczędnościowych można tworzyć różne rodzaje kombinacji i strategie. Poniżej przedstawiamy kilka przykładowych opcji (niekoniecznie najbardziej prawdopodobnych z rynkowego punktu widzenia) dla oszczędności w wysokości 10 tys. zł (100 obligacji, każda po 100 zł), które mieszczą się w limicie skorzystania z IKZE. Podane wyliczenia mają charakter przybliżony, gdy w grę wchodzą przyszłe zmiany inflacji i stóp procentowych, których nie można precyzyjnie przewidzieć.\nDla uproszczenia pokazujemy przykłady dla osób nieprowadzących działalności. Z podziałem na tych, których dochody w skali roku nie przekraczają 120 tys. zł (12 proc. podatku) oraz tych lepiej zarabiających (nadwyżka ponad 120 tys. zł opodatkowana stawką 32 proc.).\nPropozycja 1. Cel: ochrona przed inflacją (długoterminowa)\nTen portfel ma na celu maksymalną ochronę siły nabywczej kapitału w długim okresie, wykorzystując obligacje indeksowane inflacją.\nSkład portfela:\n- 5000 zł w EDO (10-letnie obligacje indeksowane inflacją, 5,6 proc. w pierwszym roku)\n- 5000 zł w COI (czteroletnie obligacje indeksowane inflacją, 5 proc. w pierwszym roku)\nStrategia: Oprocentowanie tych obligacji w kolejnych latach to inflacja + marża (odpowiednio 1,5 proc. dla COI i 2 proc. dla EDO). Chroni to realną wartość oszczędności niezależnie od wzrostu cen.\nPrzewidywany zysk (po pierwszym roku):\n- EDO: 5000 zł x 5,6 proc. = 280 zł\n- COI: 5000 zł x 5 proc. = 250 zł\nSuma odsetek (brutto) w pierwszym roku: 530 zł\nDodatkowa korzyść podatkowa:\n- dla podatnika 12 proc. PIT: 1200 zł\n- dla podatnika 32 proc. PIT: 3200 zł\nRazem zysk z inwestycji 10 tys. zł po pierwszym roku: 530 zł + (1200 zł lub 3200 zł) = (1730 zł lub 3730 zł). W kolejnych latach tylko zyski z odsetek.\nPropozycja 2. Cel: stabilność i ochrona przed spadkiem stóp (średnioterminowa)\nTen portfel jest dla inwestora, który uważa, że stopy procentowe i inflacja będą spadać, więc chce \"zablokować\" obecne, relatywnie wysokie oprocentowanie stałe na dłuższy okres.\nSkład portfela:\n- 10 tys. zł w TOS (trzyletnie obligacje stałe, 4,65 proc. rocznie)\nStrategia: Oprocentowanie 4,65 proc. jest gwarantowane przez całe 3 lata, niezależnie od sytuacji na rynku (spadku inflacji czy stóp NBP). Daje to przewidywalny, stały dochód.\nPrzewidywany zysk (rocznie):\n- TOS: 10 tys. zł x 4,65 proc. = 465 zł\nDodatkowa korzyść podatkowa:\n- dla podatnika 12 proc. PIT: 1200 zł\n- dla podatnika 32 proc. PIT: 3200 zł\nRazem zysk z inwestycji 10 tys. zł po pierwszym roku: 465 zł + (1200 zł lub 3200 zł) = (1665 zł lub 3665 zł). W kolejnych latach tylko zyski z odsetek.\nPropozycja 3. Cel: oczekiwanie na wzrost stóp procentowych (krótkoterminowa)\nTen portfel jest dla inwestora oczekującego, że stopy procentowe NBP (obecnie 4 proc.) wzrosną w najbliższym czasie (scenariusz na kryzys gospodarczy), dzięki czemu obligacje zmiennokuponowe ROR i DOR zaczną oferować wyższe odsetki.\nSkład portfela:\n- 10 tys. zł w ROR (roczne obligacje zmienne, 4,25 proc. w pierwszym miesiącu i co najmniej 4 proc. w kolejnych)\nStrategia: Oprocentowanie i zyski w kolejnych okresach rośnie wraz ze stopami procentowymi.\nPrzewidywany zysk (po pierwszym roku):\n- ROR: 10 tys. zł x 4,25 proc. x 1/12 + 10 000 zł x 4 proc. x 11/12 = 402,08 zł\nDodatkowa korzyść podatkowa:\n- dla podatnika 12 proc. PIT: 1200 zł\n- dla podatnika 32 proc. PIT: 3200 zł\nRazem zysk z inwestycji 10 tys. zł po pierwszym roku: 402,08 zł + (1200 zł lub 3200 zł) = (1602 zł 8 gr lub 3602 zł 8 gr). W kolejnych latach tylko zyski z odsetek.\nPowyższe obliczenia odnoszą się do odsetek z obligacji po pierwszym roku oszczędzania. W kolejnych latach dokładna ich wysokość zależy od zmiennych i trudnych do dokładnego przewidzenia wskaźników inflacji i stóp procentowych. Mogą być zarówno mniejsze, jak i większe.\nNota: zamieszczone w tekście informacje mają wyłącznie charakter informacyjny i nie stanowią rekomendacji do zakupu lub sprzedaży produktów finansowych. Niniejszy tekst nie stanowi rekomendacji inwestycyjnej lub czynności doradztwa inwestycyjnego w rozumieniu §3 Rozporządzenia Ministra Finansów z dnia 19 października 2005 r. w sprawie informacji stanowiących rekomendacje dotyczące instrumentów finansowych, ich emitentów lub wystawców (Dz.U. 2005 nr 206 poz. 1715).\nAutor: Damian Słomski, dziennikarz Business Insider Polska", "content_hash": "3b77eb2b76c97bb8579f6a604f9558cf627eda7c715d9de3f97268624db70819", "text_len": 12178}
{"schema_version": 1, "id": "cf3b5ed1e33219d724a657331bb4cf251cb5559a", "url": "https://businessinsider.com.pl/poradnik-finansowy/ryczalt-energetyczny-2025-komu-przysluguje-i-jak-uzyskac-29982-zl-z-zus/2vl06fv", "title": "299,82 zł na rękę miesięcznie z ZUS. Komu przysługują dodatkowe pieniądze?", "category": "Poradnik Finansowy", "scraped_at": "2025-12-13T17:38:11.846405Z", "text": "299,82 zł na rękę miesięcznie z ZUS. Komu przysługują dodatkowe pieniądze?\nRyczałt energetyczny to świadczenie wypłacane przez ZUS, wynoszące obecnie 299,82 zł netto miesięcznie. Przysługuje ono niektórym emerytom i rencistom, pomagając w pokryciu kosztów energii, gazu czy ogrzewania.\nRyczałt energetyczny to świadczenie wypłacane przez ZUS, które wynosi obecnie 299,82 zł netto miesięcznie. Komu przysługuje?\nCzytaj także: Oto zarobki 1 proc. najbogatszych. Skarbówka pokazała twarde dane z PIT [KWOTY]\nRyczałt energetyczny: świadczenie z ZUS\nZ dodatku mogą skorzystać emeryci, którzy spełniają określone kryteria:\n— kombatanci lub inne osoby, które działały na rzecz niepodległości Polski lub były ofiarami represji;\n— żołnierze zastępczej służby wojskowej przymusowo zatrudniani w kopalniach węgla, kamieniołomach oraz zakładach pozyskiwania rud uranowych i batalionach budowlanych.\nRyczałt energetyczny – co warto wiedzieć?\n— Świadczenie podlega corocznej waloryzacji w marcu. W porównaniu do roku 2023 r. kwota wzrosła o blisko 45 zł;\n— Wysokość ryczałtu energetycznego jest ogłaszana przez Szefa Urzędu do Spraw Kombatantów i Osób Represjonowanych w formie komunikatu do 7. dnia roboczego lutego każdego roku. Informacja ta publikowana jest w \"Monitorze Polskim\". Od marca 2024 r. świadczenie wynosi 299,82 zł;\n— W przypadku śmierci osoby uprawnionej jej bliscy mogą odziedziczyć prawo do ryczałtu energetycznego;\n— Świadczenie jest wypłacane w formie dodatku do emerytury — seniorzy otrzymują je wraz z emeryturą;\n— Kwota 299,82 zł jest kwotą netto, co oznacza, że beneficjenci otrzymują ją w pełnej wysokości, bez odliczeń podatkowych.\nCzytaj także: \"Morawiecki nas oszukał\". Rusza fala pozwów przeciw państwu\nRyczałt energetyczny. Jak złożyć wniosek? Jakie dokumenty trzeba złożyć?\nWniosek o przyznanie ryczałtu energetycznego (ZUS-ERK) jest dostępny w placówkach ZUS lub na stronie www.zus.pl.\nDo wniosku należy dołączyć:\n— decyzję szefa Urzędu do spraw Kombatantów i Osób Represjonowanych:\n- stwierdzającą okresy działalności kombatanckiej lub represji w przypadku kombatantów i osób represjonowanych,\n- potwierdzającą uprawnienia jako członka rodziny po kombatancie w przypadku wdów lub wdowców,\n— zaświadczenie Wojskowej Komendy Uzupełnień, potwierdzające okres i rodzaj przymusowego zatrudnienia w ramach zastępczej służby wojskowej — w przypadku żołnierzy przymusowo zatrudnionych;\n— zaświadczenie właściwego organu wojskowego — w przypadku wdów po żołnierzach przymusowo zatrudnionych.", "content_hash": "7eaf0b6689ea877fefd2cc5be311573fc6375840fef1d169dc6b07f8e673c664", "text_len": 2502}
{"schema_version": 1, "id": "6bfb90240493a6d05a9b20cb8f32980d09a35840", "url": "https://businessinsider.com.pl/poradnik-finansowy/swiateczna-drozyzna-atakuje-mamy-nowe-dane/vs9764p", "title": "Świąteczna drożyzna atakuje. Mamy nowe dane [Koszyk zakupowy Business Insidera i aplikacji PanParagon]", "category": "Poradnik Finansowy", "scraped_at": "2025-12-13T17:38:07.876857Z", "text": "Świąteczna drożyzna atakuje. Mamy nowe dane [Koszyk zakupowy Business Insidera i aplikacji PanParagon]\nW sklepach widać wyraźny efekt zbliżających się świąt — jest coraz drożej. O ile tydzień temu informowaliśmy o wzroście ceny koszyka o 0,7 proc., to teraz ceny podskoczyły o niemal 2 proc.\n- Za podstawowe zakupy płacimy teraz średnio 103 zł i 74 gr — wynika z najnowszego zestawienia aplikacji PanParagon dla Business Insider Polska\n- Jeden z produktów podrożał aż o 10 proc.\n- Porównaliśmy też ceny z zeszłorocznych świąt\n- Więcej informacji o biznesie znajdziesz na stronie Businessinsider.com.pl\nW tydzień ceny w sklepach podskoczyły o 1 zł i 92 gr — czyli o 1,9 proc. — wynika z najnowszej analizy ekspertów aplikacji PanParagon.\nDalsza część artykułu znajduje się pod materiałem wideo\nWzrost cen można tłumaczyć typowymi świątecznymi podwyżkami. W zeszłym roku mogliśmy obserwować podobną tendencję, choć w sklepach było jeszcze drożej (dokładnie rok temu za koszyk płaciliśmy aż 104 zł i 77 gr).\nMało tego, biorąc pod uwagę tendencje z zeszłego roku, można się spodziewać jeszcze kolejnych podwyżek do końca roku.\nTen produkt drożeje o 10 proc.!\nJeśli chodzi o wzrost cen w ujęciu tygodniowym, to najbardziej drożeją jabłka — aż o 10 proc. W tej chwili 1 kg kosztuje już 4 zł i 34 gr. Bardzo wyraźnie w górę poszły także ceny pomidorów malinowych — o niecałe 8 proc.\nCo nie jest najlepszą informacją przed świętami, mocno drożeje również mąka pszenna tortowa — tu jest wzrost o 6,4 proc. W górę poszły także ceny cukru oraz bananów.\nSześć produktów potaniało, ale niestety nie są to zbyt spektakularne spadki cen. Bułka kajzerka jest co prawda tańsza o 2,7 proc. niż przed tygodniem, ale jest to raptem obniżka o... 1 gr. O 1,3 proc. tanieje z kolei pierś kurczaka. Nieco tańsze jest też mleko oraz olej rzepakowy.\nZobacz także: Poprosiłem AI o stworzenie portfela inwestycyjnego. Sprawdziłem, czy to błąd\nDlaczego analizujemy paragony?\nDane z paragonów mówią nam prawdę o tym, ile Polacy średnio płacą za poszczególne artykuły. Analizujemy 14 podstawowych produktów, które znajdują się na zakupowych listach większości Polaków.\nPanParagon to popularna aplikacja, dzięki której można wyszukiwać promocje, a także przechowywać paragony. Każdego miesiąca do systemu trafia ok. 2 mln dowodów zakupu. Tak obszerne, anonimowe dane z paragonów dają nam możliwość tworzenia rzetelnych analiz dotyczących m.in. rzeczywistych cen produktów, realnej inflacji czy aktualnych trendów zakupowych.\nZobacz także: Bomba ekologiczna na Kujawach. Rząd nie ma pieniędzy na interwencję\nZ narzędzia korzystają mieszkańcy zarówno wielkich miast, jak i mniejszych ośrodków. I ci, którzy kupują w dyskontach, i ci, którzy preferują osiedlowe warzywniaki. Daje to nam zatem pełny przekrój cenowy.\nAutor: Mateusz Madejski, dziennikarz Business Insider Polska", "content_hash": "ebf0c4c49967f0a0484bf848a77d9ce10a466c284b0bfce4f6d16eee1c892fdc", "text_len": 2841}
{"schema_version": 1, "id": "4f6bdf2faa15bfccc2ee45f060a00a7867d72ed6", "url": "https://businessinsider.com.pl/poradnik-finansowy/te-cytrusy-uwielbiaja-polacy-jest-jeden-lider/s3zn935", "title": "Te cytrusy uwielbiają Polacy. Jest jeden lider", "category": "Poradnik Finansowy", "scraped_at": "2025-12-13T17:38:04.018384Z", "text": "Te cytrusy uwielbiają Polacy. Jest jeden lider\nPanParagon przyjrzał się jakie cytrusy wybierają Polacy — oraz jak ich ceny zmieniły się na przestrzeni ostatnich lat. Liderem cytrusowej drożyzny okazała się limonka. Ale nie jest to wcale ulubiony produkt Polaków z tej kategorii.\nNajczęściej wybieranym cytrusem są pomarańcze — tak wynika z analizy aplikacji PanParagon. Pojawiają się one na ponad 32 proc. wszystkich paragonów spożywczych zawierających cytrusy.\nDalsza część artykułu znajduje się pod materiałem wideo\nNa drugim miejscu są mandarynki (ponad 21 proc.), a na trzecim — cytryny (niecałe 20 proc.). Dużo mniej popularne są natomiast kiwi, limonki oraz grejpfruty — wynika z analizy paragonów Polaków.\nLimonki drożeją najbardziej\nTo jednak ceny limonek najbardziej zwiększyły się od 2023 r. — cena podskoczyła aż o ponad 17 proc. Mediana ceny jednej sztuki wzrosła z 1 zł 79 gr w 2023 r. do 2 zł 10 gr w 2025 r. — czytamy w analizie.\nO 7,2 proc. podskoczyły natomiast ceny grejpfrutów, a o niecałe 6 proc. — cytryn oraz mandarynek. Ale są też dużo lepsze informacje. Pomarańcze — ulubiony cytrus Polaków — są tańsze w stosunku do listopada 2023 r. o 5,3 proc. Ich mediana spadła z 6 zł 85 gr w 2023 r. do 6 zł 49 gr w roku bieżącym. Kiwi z kolei potaniało o niemal 4 proc.\n\"Ceny cytrusów, podobnie jak sezonowych warzyw i owoców, zależą od wielu czynników: warunków pogodowych w krajach pochodzenia, kosztów transportu, kursów walut czy polityki sieci handlowych. Nasze dane pokazują, że choć część cytrusów potaniała, jak pomarańcze, to ogólny kierunek zmian w ostatnich latach był wzrostowy. Konsumenci odczuli to przede wszystkim w przypadku limonek i grejpfrutów\" — mówi Antonina Grzelak z aplikacji PanParagon.\nZobacz także: Świąteczna drożyzna atakuje. Mamy nowe dane ze sklepów\nAplikacja PanParagon to nie tylko miejsce do przechowywania paragonów i wyszukiwania promocji, ale też źródło anonimowych danych o realnych cenach i zwyczajach zakupowych Polaków. Do systemu trafia ok. 2 mln paragonów miesięcznie.\nZobacz także: Tyle kosztowało rekordowe zamówienie na Pyszne.pl w 2025 r.", "content_hash": "23226776f0b5beafb88a2f0ce87eadf3826c44a225dd18e3928d0845a06a28a1", "text_len": 2100}
{"schema_version": 1, "id": "41ae03946ebf67195a3635731215fa0bcdfae0c2", "url": "https://businessinsider.com.pl/poradnik-finansowy/tyle-wydajemy-teraz-na-bombki-i-lampki/w3b5p1p", "title": "Lego, Hot Wheels, Remigiusz Mróz i Gabi. Oto hity tegorocznych świąt", "category": "Poradnik Finansowy", "scraped_at": "2025-12-13T17:38:05.216503Z", "text": "Lego, Hot Wheels, Remigiusz Mróz i Gabi. Oto hity tegorocznych świąt\nNa lampki wydajemy średnio 49 zł, a na bombki 33 zł. to średnio o kilka złotych więcej niż przed rokiem — wynika z danych serwisu Allegro. Z analizy wynika też, że 6 na 10 ankietowanych planuje zrobić świąteczne zakupy z większym wyprzedzeniem niż zwykle.\nNowe badanie SW Research przeprowadzone dla Allegro pokazuje, że tegoroczne przygotowania do świąt zaczną się wcześniej niż zazwyczaj. Aż 6 na 10 Polaków deklaruje, że świąteczne zakupy zrobi z większym wyprzedzeniem, najczęściej przesuwając je o kilka dni (54 proc.) lub nawet 1-2 tygodnie (33 proc.) względem swoich dotychczasowych nawyków.\nDalsza część artykułu znajduje się pod materiałem wideo\nNajliczniejsza grupa (56 proc.) celuje w dwa pierwsze tygodnie grudnia, a co trzecia ankietowana osoba zakupy zrobi w drugiej połowie miesiąca. Zaledwie 3 proc. odkłada je na chwilę tuż przed 23 grudnia.\nZdaniem respondentów największymi zaletami wcześniejszych zakupów są przede wszystkim: brak przedświątecznego pośpiechu i stresu (45 proc.), możliwość doboru odpowiednich produktów bez presji czasu (43 proc.) oraz uniknięcie opóźnień w dostawach (41 proc.). Ten ostatni aspekt jest szczególnie istotny, bo zdecydowana większość ankietowanych w jakimś stopniu swoje zakupy na święta zrobi przez internet.\nCo kupujemy pod choinkę?\nPrzez cały grudzień największą popularnością w kategorii Dom i ogród cieszą się właśnie produkty, które pomagają stworzyć świąteczną atmosferę: choinki, lampki choinkowe, zabawne gadżety, światełka zewnętrzne i bombki. Na lampki wydajemy średnio 49 zł, a na bombki 33 zł (dane za listopad 2025 r.) — to średnio o kilka złotych więcej niż przed rokiem — podaje Allegro.\nW grudniu rośnie także średnia wartość kupowanych zabawek. Według Polskiego Instytutu Ekonomicznego ciągu roku wydatki w tej kategorii oscylują między 50 a 300 zł miesięcznie, w grudniu osiągając średnią wartość ok. 500 zł — a rynkowe raporty wskazują, że blisko 30 proc. obrotów w całej branży zabawkowej generowane jest właśnie w okresie okołoświątecznym — czytamy w analizie Allegro.\nZ danych serwisu wynika, że hitami w kategorii są m.in. klocki Lego, tory samochodowe Hot Wheels, zabawki serii Koci Domek Gabi czy lalki Monster High.\nChętnie wybieranym prezentem są też książki i gry — w ostatnim kwartale na Allegro hitami są Kicia Kocia, Czytaj z Albikiem oraz Pucio (jeśli chodzi o książki dla najmłodszych) oraz — dla starszych czytelników — kryminały Remigiusza Mroza, literatura obyczajowa autorstwa Katarzyny Michalak, fantastyka spod pióra Andrzeja Sapkowskiego oraz manga tworzona przez Koyoharu Gotouge.\nOd połowy listopada przez cały grudzień rośnie też zainteresowanie grami — zarówno tymi wideo jak i planszowymi. Na liście bestsellerów znajdują się najgłośniejsze premiery sezonu: Battlefield 6, Ghost of Yotei, EA Sports FC 26, Astro Bot oraz Marvel's Spider-Man 2 — podaje Allegro.\nZobacz także: Portfele dywidendowe dla Polaków. 1000 zł miesięcznie dochodu pasywnego", "content_hash": "0405ad4bf0b2ef4239a2e6476bd528fb4f017bc2938e0fc844cc86c58504a071", "text_len": 3014}
{"schema_version": 1, "id": "3e9984514af199477396b38fcc97163fa3dfc080", "url": "https://businessinsider.com.pl/poradnik-finansowy/ubezpieczenia", "title": "Ubezpieczenia", "category": "Poradnik Finansowy", "scraped_at": "2025-12-13T17:38:00.288175Z", "text": "Chcesz ubezpieczyć mieszkanie, samochód lub swoją rodzinę? Podpowiemy Ci, jak się do tego zabrać, na co zwrócić uwagę wybierając ubezpieczyciela, gdzie szukać najlepszych ofert ubezpieczeniowych i jakie warianty ubezpieczeń będą najkorzystniejsze dla Ciebie.", "content_hash": "3c8f34795ddbf8bf00e189df4e6b945ccd6ed0b6004900088c4573c2bcb7a22b", "text_len": 258}
{"schema_version": 1, "id": "f4fe96bcaf73acffa047e8ec38d2531c072c81d6", "url": "https://businessinsider.com.pl/praca/bezrobocie-w-metropoliach-i-regionach-kto-wygra-w-walce-o-pracownika/mq3pyd9", "title": "Mapa polskiego rynku pracy – wyspy dobrobytu i morze problemów [RAPORT]", "category": "Praca", "scraped_at": "2025-12-13T17:37:36.227824Z", "text": "Mapa polskiego rynku pracy – wyspy dobrobytu i morze problemów [RAPORT]\nPolski rynek pracy to archipelag metropolii z niedoborem pracowników pośród regionów, gdzie bezrobocie sięga 20 proc., a jedna oferta pracy przyciąga dziesiątki chętnych. Dane za trzeci kwartał 2025 r. pokazują wyraźnie, że mówienie o jednolitym rynku pracy nie ma sensu. To dziesiątki lokalnych rynków działających według zupełnie innych reguł.\n- W przypadku polskiego rynku pracy, klasyczny podział na metropolie i peryferie stracił sens\n- Duże miasta wciąż przyciągają młodych pracowników, zwiększając jednocześnie problemy demograficzne i ekonomiczne w mniej rozwiniętych regionach\n- Niezależnie od miejsca ogromnym problemem jest strukturalne niedopasowanie kompetencji do lokalnych potrzeb rynku\n- Więcej informacji o biznesie znajdziesz na stronie Businessinsider.com.pl\nGdy mowa o wynagrodzeniach, Mazowsze pozostaje punktem odniesienia. To region, który od lat wyznacza finansowe i gospodarcze standardy. Zgodnie z danymi raportów regionalnych Randstad, średnie wynagrodzenie w województwie mazowieckim w okresie styczeń–wrzesień 2025 r. wyniosło 10 213 zł brutto miesięcznie, co czyni je bezkonkurencyjnym liderem kraju.\nW województwie warmińsko-mazurskim — na końcu płacowej tabeli — średnia pensja to 7 310 zł brutto. Oznacza to różnicę przekraczającą 2 600 zł miesięcznie, czyli ponad 31 tys. zł rocznie. Nawet silne regiony przemysłowe i usługowe, takie jak Śląsk czy Małopolska, pozostają wyraźnie w tyle — odpowiednio o ponad 1 200 zł i 700 zł względem lidera.\n\"Średnia krajowa\" niewiele mówi więc o realnych kosztach pracy. Warszawa i jej otoczenie funkcjonują w innej lidze kosztowej niż większość kraju i znacząco tę średnią zawyżają.\nWyspy dobrobytu o najniższym bezrobociu\nMetropolie stały się dziś motorami rynku pracy. Nie tylko oferują najwyższe wynagrodzenia, lecz także wchłaniają pracowników z całego kraju. Poznań, ze stopą bezrobocia na poziomie 1,3 proc., Warszawa z 1,6 proc. czy największe miasta Górnego Śląska, z wartościami rzędu 1,5–2 proc., to rynki, na których to pracodawcy konkurują o kandydatów, a nie odwrotnie. W tych lokalizacjach klasyczne pojęcie \"rynku pracodawcy\" właściwie nie istnieje.\nEfekt uboczny tego procesu jest jednak mniej optymistyczny. Duże miasta wysysają kapitał ludzki z mniejszych ośrodków, pogłębiając różnice rozwojowe. Dla młodych ludzi z Podlasia, Lubelszczyzny czy części Podkarpacia migracja do metropolii często nie jest już wyborem, ale koniecznością.\nCzytaj też: Wiemy, kto dziś podbija branżę IT. Ci specjaliści zarabiają fortunę\nRynek pracodawcy kontra rynek pracownika\nPod powierzchnią dobrych wyników największych miast w Polsce rozciąga się morze problemów strukturalnych, które szczególnie dotykają regiony peryferyjne. Poszczególne powiaty w województwach podkarpackim, świętokrzyskim, warmińsko-mazurskim czy w części mazowieckiego poza aglomeracją warszawską, wciąż zmagają się z bezrobociem na poziomie dwucyfrowym.\nSkrajności są uderzające nawet w obrębie jednego województwa. Podczas gdy Warszawa notuje bezrobocie na poziomie 1,6 proc., zaledwie 120 kilometrów dalej, w powiecie szydłowieckim, wskaźnik sięga 21 proc. — to różnica trzynastokrotna.\nPodobnie jest na Dolnym Śląsku: we Wrocławiu bezrobocie wynosi 2,2 proc., w powiecie górowskim — 15,2 proc. W województwie kujawsko-pomorskim, kiedy Bydgoszcz notuje 2,7 proc. bezrobocia, powiat radziejowski mierzy się z poziomem 14,7 proc.\nW praktyce mamy więc równocześnie rynek pracownika w metropoliach i rynek pracodawcy w Polsce peryferyjnej, gdzie stabilność zatrudnienia jest priorytetem. Oba istnieją równolegle, ale nie mają ze sobą nic wspólnego.\nCzytaj też: Polskie bezrobocie na drugim miejscu w Europie. Załamanie rynku pracy w Skandynawii [MAPA]\nMotorem zmiany pracy częściej jest lęk niż potrzeba rozwoju\nRok 2025 przyniósł także wyraźną zmianę w motywacjach pracowników. Owszem, pieniądze nadal pozostają głównym impulsem do zmiany pracy — wskazuje na nie 53 proc. badanych. Jednak na drugie miejsce wysunął się lęk przed niestabilnością finansową firmy — aż 29 proc. pracowników obawia się redukcji etatów, problemów płynnościowych czy upadłości pracodawcy.\nJednocześnie ponad 53 proc. zatrudnionych w ogóle nie planuje zmiany pracy. Nie jest to jednak efekt lojalności, lecz rosnącej ostrożności i niepewności makroekonomicznej. Stabilność stała się nową walutą na rynku pracy. Pracownicy wybierają firmy z ugruntowaną pozycją. Poczucie bezpieczeństwa jest dla nich priorytetem.\nBezrobotni absolwenci szkół wyższych\nWbrew intuicji problem bezrobocia w coraz większym stopniu dotyka osób z wyższym wykształceniem, zwłaszcza w wielkich ośrodkach miejskich. W Warszawie aż 35 proc. zarejestrowanych bezrobotnych posiada dyplom uczelni wyższej, w Krakowie — 31 proc., a w Poznaniu — 36 proc. To już nie jest zjawisko marginalne.\nDla porównania, w województwach takich jak warmińsko-mazurskie, podlaskie czy lubelskie osoby z wyższym wykształceniem stanowią zaledwie 10-16 proc. bezrobotnych. Dominują tam osoby z wykształceniem zasadniczym zawodowym, gimnazjalnym lub podstawowym.\nTen kontrast odsłania strukturalne niedopasowanie edukacji do potrzeb rynku pracy. W metropoliach powstała nadpodaż kompetencji humanistycznych, administracyjnych i wąsko wyspecjalizowanych stanowisk biurowych, podczas gdy w całym kraju brakuje elektryków, operatorów maszyn, kierowców, spawaczy czy techników utrzymania ruchu. To historia niespełnionych ambicji całego pokolenia, któremu obiecano, że dyplom to klucz do sukcesu.\nMapa bezrobocia i strategie firm\nDla biznesu mapy bezrobocia i płac stają się narzędziem strategicznym. Firmy coraz częściej lokują centra usług, magazyny czy zakłady produkcyjne poza głównymi metropoliami — nie z powodu niższych kosztów gruntów, lecz z powodu dostępności kadr.\nTam, gdzie bezrobocie sięga kilkunastu procent, problemem nie jest brak pracowników, lecz ich niedopasowanie kompetencyjne. Pracodawcy zaczynają rozumieć, że inwestycja w rozwój poszukiwanych umiejętności, może się szybko zwrócić.\nTrzy rzeczywistości polskiego rynku pracy\nPolski rynek pracy to trzy odrębne rzeczywistości. Pierwszą tworzą duże metropolie — Warszawa, Poznań, Wrocław, Kraków i Trójmiasto — z niskim bezrobociem (poniżej 2,5 proc.) i intensywną walką o talenty.\nDruga to regiony peryferyjne: część Podkarpacia, Świętokrzyskie, Warmia i Mazury oraz Podlasie — obszary, w których rynek pracy kurczy się szybciej niż populacja, a młodzi wyjeżdżają za każdą realną szansą zawodową.\nTrzecią rzeczywistość stanowią miasta średniej wielkości (Bydgoszcz, Lublin, Rzeszów, Kielce) oraz powiaty otaczające metropolie. To one stają się nowymi punktami wzrostu: przyciągają inwestorów, tworzą stabilne miejsca pracy i korzystają z dobrej infrastruktury — ale bez warszawskich kosztów zatrudnienia.\nWiele wskazuje na to, że ten krajobraz w najbliższych latach stanie się jeszcze bardziej zróżnicowany. Dla pracowników oznacza to, że kluczowymi kompetencjami przyszłości stają się mobilność zawodowa i gotowość do zmiany kwalifikacji zawodowych. Dla firm — że walka o talenty nie rozstrzyga się już tylko wysokością pensji, ale również reputacją, stabilnością i lokalizacją.", "content_hash": "879e3db2c23eb09a1a991db9de148e6c7b6c94352e6d2fc61c5b3d3f1e1ea142", "text_len": 7187}
{"schema_version": 1, "id": "281466693b3604b872ad7fc5b12eae765bc80ad8", "url": "https://businessinsider.com.pl/praca/emerytury/emerytury-czerwcowe-automatyczne-przeliczenie-w-zus-od-1-stycznia-2026/8b9rp0c", "title": "Dobra wiadomość dla emerytów. Zmiany już od 1 stycznia 2026 roku", "category": "Praca", "scraped_at": "2025-12-13T17:37:49.226758Z", "text": "Dobra wiadomość dla emerytów. Zmiany już od 1 stycznia 2026 roku\nZUS automatycznie przeliczy tzw. emerytury czerwcowe. Nowe przepisy wejdą w życie 1 stycznia 2026 r. Kogo obejmą? Co w przypadku, gdy nowa kwota okaże się niższa od dotychczasowej? ZUS wydał komunikat w tej sprawie.\n- Nowe przepisy obejmą świadczenia przyznane lub przeliczone w czerwcu w latach 2009–2019\n- ZUS ponownie obliczy wysokość emerytur, stosując zasady obowiązujące w dniu ich pierwotnego ustalenia\n- Osoby objęte nowymi przepisami mogą spodziewać się decyzji w tej sprawie w pierwszym kwartale 2026 r. — poinformował ZUS\n- Co w przypadku toczących się spraw sądowych?\n- Więcej informacji o biznesie znajdziesz na stronie Businessinsider.com.pl\nZakład Ubezpieczeń Społecznych (ZUS) rozpocznie automatyczne przeliczanie tzw. emerytur czerwcowych oraz niektórych rent rodzinnych. Nowe przepisy, które wejdą w życie Od 1 stycznia 2026 r., obejmą świadczenia przyznane lub przeliczone w czerwcu w latach 2009–2019. Co istotne, emeryci i renciści nie będą musieli składać żadnych wniosków — ZUS zajmie się wszystkim z urzędu.\nEmerytury czerwcowe z ZUS. Kogo obejmą nowe przepisy? Komu ZUS przeliczy emeryturę?\nDalsza część artykułu pod materiałem wideo:\nNowe regulacje dotyczą osób, które:\n— w latach 2009–2019 przeszły na emeryturę w czerwcu lub miały przeliczoną emeryturę w tym miesiącu;\n— pobierają rentę rodzinną po osobach, którym ZUS ustalił lub przeliczył emeryturę w czerwcu w latach 2009–2019;\n— pobierają rentę rodzinną po osobie, która osiągnęła wiek emerytalny (60 lat dla kobiet, 65 lat dla mężczyzn), zmarła w czerwcu w latach 2009–2019, ale nie zdążyła złożyć wniosku o emeryturę lub nie miała ustalonego prawa do emerytury.\nEmerytury czerwcowe. Jak ZUS przeliczy świadczenia? Zasady\nZUS ponownie obliczy wysokość emerytur, stosując zasady obowiązujące w dniu ich pierwotnego ustalenia. Oznacza to, że świadczenie zostanie przeliczone tak, jakby emerytura była przyznana w innym miesiącu niż czerwiec. Następnie kwoty te zostaną zwaloryzowane do obecnych wartości.\nCo ważne, jeśli nowa kwota okaże się niższa od dotychczasowej, świadczenie pozostanie na obecnym poziomie. Dla świadczeniobiorców oznacza to brak ryzyka utraty części emerytury czy renty.\nEmerytury czerwcowe. Co to?\nSkąd termin \"emerytury czerwcowe\"? Przez wiele lat osoby urodzone w czerwcu, ale już po 1948 r. były niesprawiedliwie traktowane przez wadliwe prawo.\nJeśli bowiem przechodziły na emeryturę w czerwcu (wraz z osiągnięciem wieku emerytalnego), to traciły. Gdyby złożyły wniosek na przykład w maju, to ich świadczenie byłoby o kilka procent wyższe.\nProblem wynikał z błędu w systemie i współwystępowania waloryzacji rocznych i kwartalnych. Dlatego osoby składające wniosek o emeryturę w czerwcu (lub osoby, którym w czerwcu ZUS ustalił prawo do emerytury automatycznie, np.zamiast dotychczasowej renty), były pozbawiane bardzo korzystnej waloryzacji za I kwartał danego roku. Więcej na ten temat piszemy tutaj.\nEmerytury czerwcowe. Co w przypadku toczących się postępowań?\nJeśli przed 1 stycznia 2026 r. został złożony wniosek o przeliczenie tzw. emerytury czerwcowej, a postępowanie w tej sprawie będzie w toku lub sprawa będzie trwać przed sądem, ZUS zawiesi postępowanie w sprawie ustalenia wysokości emerytury lub renty rodzinnej przewidziane w nowej ustawie. ZUS wróci do niego, gdy ostatecznie zakończy się to wcześniejsze postępowanie. Klient nie musi składać żadnych wniosków.\nZUS przeliczy emerytury czerwcowe. Do kiedy? Kiedy decyzja?\nJak wynik z komunikatu ZUS, Zakład Ubezpieczeń Społecznych zobowiązał się, że wszystkie sprawy związane z przeliczeniem emerytur i rent zostaną zakończone najpóźniej do 31 marca 2026 r. Oznacza to, że osoby objęte nowymi przepisami mogą spodziewać się decyzji w tej sprawie w pierwszym kwartale 2026 r.", "content_hash": "962d23254f766dcef792795498be33ff82ba68243f325552b663395e0201054a", "text_len": 3811}
{"schema_version": 1, "id": "6b66dd42dce2ca9fbc87ff20f4d8a337493e9dc9", "url": "https://businessinsider.com.pl/praca/emerytury/emerytury-przed-swietami-zus-przyspieszy-wyplate/e8dp403", "title": "Ważna informacja dla emerytów. ZUS podał, co z wypłatą na święta", "category": "Praca", "scraped_at": "2025-12-13T17:37:33.839599Z", "text": "Ważna informacja dla emerytów. ZUS podał, co z wypłatą na święta\nZUS podał, kiedy wypłaci emerytury. W związku z Bożym Narodzeniem przelewy do ponad 8 mln osób pójdą inaczej niż zwykle i podano daty. Ciekawe w całej informacji jest to, że urząd zachęca do zakładania kont bankowych i otrzymywania świadczeń przelewem, ale jednocześnie podał, że emerytury na pocztę trafią o cztery dni wcześniej niż przelewy na konta.\n\"Osoby, których termin płatność emerytury albo renty przypada na 25. dzień miesiąca, w grudniu pieniądze otrzymają jeszcze przed Wigilią\" — ogłosił ZUS. Dzięki temu emeryci nie zaczną świętowania z pustym portfelem i nie będą musieli czekać do zakończenia świąt, żeby pobrać świadczenie. W komunikacie podano konkretne daty przelewów.\nDalszy ciąg tekstu pod materiałem wideo\nWiadomość na serwisie X zawiera daty przesyłu i zachętę do zakładania kont. Jednocześnie jednak ZUS zniechęcił potencjalnych właścicieli konta bankowego.\nZgodnie z informacją przelew na pocztę pójdzie 18. grudnia, a przelew na konta dopiero 22. grudnia. Nie wyjaśniono skąd ta różnica i to aż czterech dni. Innymi słowy, emeryci odbierający na poczcie mogą mieć pieniądze wcześniej, tj. o ile listonosz zdąży przed 22. grudnia.\nPrzelewy na konta mogą dotyczyć zarówno osoby uprawnionej, jak i upoważnionej do odbioru świadczenia.\nDo ustalenia przelewów na konto potrzebny jest wniosek o wypłatę świadczenia na rachunek bankowy, który można pobrać ze strony internetowej ZUS. Formularz wniosku jest również dostępny w punkcie informacyjnym w sali obsługi klientów w każdej jednostce organizacyjnej ZUS.\nDokumenty można złożyć dopiero po założeniu rachunku bankowego. Można to zrobić nie tylko w urzędach ZUS, ale też za pośrednictwem poczty lub w formie dokumentu elektronicznego przez serwis PUE.\nPonad 8 mln emerytów w ZUS\nWedług najnowszych danych ZUS, emerytury i renty z tej instytucji pobierało 8 mln 36 tys. osób w Polsce. Przeciętna emerytura lub renta z ZUS wynosiła we wrześniu 4139,46 zł brutto i była wyższa o 322 zł od tej wypłacanej w grudniu ub.r.\nMiesięcznie na wypłaty idzie już ponad 33 mld zł i to o 2,6 mld zł więcej niż przed waloryzacją w lutym.", "content_hash": "6ca1a8957a678a21b62afa10eb212684f896f4e1a3193e9cacc48a0ad19dc890", "text_len": 2159}
{"schema_version": 1, "id": "8f16bdc6796f8bd5bed5d4be21c14ca39d965207", "url": "https://businessinsider.com.pl/praca/emerytury/ile-wyniesie-waloryzacja-emerytury-andrzeja-dudy-w-2026-tyle-zyska-byly-prezydent/n4gep5q", "title": "Andrzej Duda ujawnił emeryturę. Teraz wiadomo, ile dostanie po podwyżce w 2026 r.", "category": "Praca", "scraped_at": "2025-12-13T17:37:38.759166Z", "text": "Andrzej Duda ujawnił emeryturę. Teraz wiadomo, ile dostanie po podwyżce w 2026 r.\nAndrzej Duda pokazał przelew z kwotą netto prezydenckiej emerytury. Ile były prezydent dostaje \"na rękę\"? Choć nie jest to \"zwykła\" emerytura, również podlega waloryzacji. A to oznacza, że w przyszłym roku była głowa państwa dostanie podwyżkę. Oto kwoty.\n- Emerytura prezydencka różni się od standardowych emerytur wypłacanych z ZUS i wynosi 75 proc. wynagrodzenia prezydenta\n- Świadczenie podlega waloryzacji, jednak nie na takich zasadach, jakie obowiązują emerytów i rencistów\n- Ile w przyszłym roku wyniesie podwyżka?\n- Więcej informacji o biznesie znajdziesz na stronie Businessinsider.com.pl\nAndrzej Duda po raz pierwszy pokazał przelew z tzw. prezydencką emeryturą, co wywołało szeroką dyskusję. W listopadzie na konto byłego prezydenta wpłynęło 9 349 zł netto. W przyszłym roku świadczenie ma zostać poddane waloryzacji.\nEmerytura prezydencka i waloryzacja. Andrzej Duda dostanie podwyżkę\nDalsza część artykułu pod materiałem wideo:\nAndrzej Duda może zyskać około 600 zł brutto miesięcznie — wynika z wyliczeń \"Faktu\". Warto jednak podkreślić, że były prezydent nie otrzyma dodatkowych świadczeń, takich jak trzynasta czy czternasta emerytura.\nKadencja Andrzeja Dudy zakończyła się w sierpniu 2025 r. Przez trzy miesiące po ustąpieniu z urzędu były prezydent nadal otrzymywał swoje dotychczasowe wynagrodzenie. W listopadzie wypłacono mu po raz pierwszy tzw. prezydencką emeryturę.\nEmerytura prezydencka Andrzeja Dudy — jak to działa? Kwoty\nPrezydencka emerytura to specjalne świadczenie, które przysługuje każdemu byłemu prezydentowi, niezależnie od wieku i osiąganych dochodów. Wypłaty nie pochodzą jednak z ZUS czy KRUS, lecz są finansowane z budżetu Kancelarii Prezydenta.\nŚwiadczenie wynosi 75 proc. wynagrodzenia prezydenta, co przekłada się na 19,7 tys. zł brutto miesięcznie. Na rękę to około 11 tys. zł, jednak Andrzej Duda otrzymał mniej — 9 349 zł.\nJak wyjaśnia w rozmowie z \"Faktem\" Piotr Juszczyk, doradca podatkowy firmy inFakt, najprawdopodobniej były prezydent wpadł w drugi próg podatkowy, co oznacza konieczność płacenia 32-procentowego podatku PIT. Warto dodać, że od stycznia do października Andrzej Duda pobierał jeszcze wynagrodzenie prezydenckie, co wpłynęło na wysokość podatku.\nWaloryzacja emerytur. Andrzej Duda z wyższym świadczeniem\nPodobnie jak jego poprzednicy Andrzej Duda może liczyć na waloryzację swojego świadczenia. Zgodnie z uchwaloną ustawą budżetową na 2026 r. podwyżka wyniesie 3 proc., co odpowiada wzrostowi płac w budżetówce. W efekcie prezydencka emerytura wzrośnie o około 600 zł brutto, osiągając poziom 20,3 tys. zł brutto miesięcznie.\nWarto zauważyć, że waloryzacja świadczeń wypłacanych z systemu ubezpieczeń społecznych, takich jak emerytury i renty, wyniesie w przyszłym roku 4,88 proc. To oznacza, że podwyżka dla byłego prezydenta będzie niższa niż ta, którą otrzymają inni emeryci. Przyszłoroczna waloryzacja będzie jednak najniższa od lat, co jest efektem spadającej inflacji.\nEmerytura Andrzeja Dudy\nChoć świadczenie dla byłej głowy państwa potocznie nazywane jest emeryturą, różni się ono od standardowych emerytur wypłacanych z ZUS. Andrzej Duda, podobnie jak inni byli prezydenci, nie otrzyma tzw. trzynastki ani czternastki, które przysługują emerytom w systemie ubezpieczeń społecznych.\nUjawnienie wysokości prezydenckiego świadczenia wywołało szeroką debatę publiczną na temat zasadności takich przywilejów oraz ich wysokości. Czy 9 349 zł netto to wystarczająca kwota dla byłej głowy państwa?", "content_hash": "04a0d338bc634a7cc1562231a8c64c8408d19ce95399682e57c036c5a21e0955", "text_len": 3545}
{"schema_version": 1, "id": "7aa97cddf4746f27f916c05944246f1c2047f633", "url": "https://businessinsider.com.pl/praca/emerytury/renta-wdowia-2026-o-ile-wzrosnie-limit-i-kto-skorzysta-z-nowych-zasad/fg13m7t", "title": "Renta wdowia. Zmiany w 2026 r.", "category": "Praca", "scraped_at": "2025-12-13T17:37:46.622263Z", "text": "Renta wdowia. Zmiany w 2026 r.\nRenta wdowia: nadchodzą zmiany w limitach w 2026 r. Co czeka świadczeniobiorców? Obecnie ze świadczenia korzysta około 900 tys. osób, jednak wielu wdowom i wdowcom odmówiono prawa do niego z powodu przekroczenia obowiązującego limitu.\n- Obecny próg wynosi 5636,73 zł brutto\n- Aby otrzymać rentę wdowią świadczenie wdowy lub wdowca nie może przekraczać tego limitu\n- Zgodnie z przepisami jest on waloryzowany\n- Więcej informacji o biznesie znajdziesz na stronie Businessinsider.com.pl\nRenta wdowia to kombinacja własnego świadczenia (np. emerytury) i renty rodzinnej po zmarłym małżonku. Świadczenie ma poprawić sytuację finansową osób po stracie partnera życiowego. W 2026 r. wzrośnie limit uprawniający do pobierania renty wdowiej. Czy to realna zmiana dla świadczeniobiorców?\nRenta wdowia. Limit w 2026 r.\nDalszy ciąg artykułu pod materiałem wideo:\nRenta wdowia przysługuje, jeśli świadczenie wdowy lub wdowca nie przekracza trzykrotności minimalnej emerytury. Obecny próg wynosi 5636,73 zł brutto, jednak zgodnie z przepisami jest on waloryzowany.\nJednak od 1 marca 2026 r. emerytury będą waloryzowane. Zgodnie z przewidywaniami ekspertów limit uprawniający do renty wdowiej wzrośnie zatem do około 5911 zł brutto.\nDokładną wartość poznamy dopiero pod koniec lutego 2026 r., gdy zostanie ogłoszony ostateczny wskaźnik waloryzacji, który wstępnie szacuje się na 4,88 proc.\nWyższy limit spowoduje tylko tyle, że wdowy i wdowcy po waloryzacji emerytur nie stracą prawa do renty wdowiej.\nRenta wdowia — kontrowersje. Komu przysługuje świadczenie? Wiek i limity\nPrzypomnijmy, że w pierwotnym projekcie ustawy zaproponowano wyższy próg — trzykrotność nie minimalnej, a przeciętnej emerytury, co obecnie oznaczałoby kwotę około 12 tys. zł brutto. Rząd jednak pozostaje przy obecnej formule.\nKolejnym kryterium jest wiek — renta wdowia przysługuje tylko wtedy, gdy kobieta owdowiała po ukończeniu 55 lat, a mężczyzna po 60. roku życia. To ograniczenie budzi liczne emocje i postulaty o jego zmianę.\nRenta wdowia — co to?\nRenta wdowia umożliwia łączenie emerytury z rentą rodzinną po zmarłym małżonku. Jedno ze świadczeń można pobierać w pełnej wysokości, podczas gdy drugie wynosi obecnie 15 proc. jego wartości. Od 2027 r. udział drugiego świadczenia wzrośnie do 25 proc., co ma poprawić sytuację finansową uprawnionych.\nDlaczego ZUS odmawia renty wdowiej?\nJak informował we wrześniu ZUS, co 10. osoba otrzymuje decyzję odmowną – takie decyzje wydano w 106,3 tys. przypadków. Najczęściej powodem jest przekroczenie maksymalnej kwoty świadczenia – 40 tys. osób. W 24,4 tys. przypadków odmowa wiązała się z nabyciem prawa do renty rodzinnej po zmarłym małżonku zbyt wcześnie – wcześniej niż 5 lat przed osiągnięciem wieku emerytalnego.", "content_hash": "1f0723b708ca48aa62f8bb99b0810a430df55bb59efbe3c4ce5b764edc4426e5", "text_len": 2760}
{"schema_version": 1, "id": "d34918d1a7a5ca67950389a12790a738dd31d07f", "url": "https://businessinsider.com.pl/praca/emerytury/waloryzacja-rent-2026-podwyzka-nowe-stawki-i-renta-wdowia-wszystko-co-trzeba-wiedziec/e9b7877", "title": "To wpłynie na życie tysięcy Polaków. Tak zmienią się renty od 1 stycznia 2026 roku", "category": "Praca", "scraped_at": "2025-12-13T17:37:51.776416Z", "text": "To wpłynie na życie tysięcy Polaków. Tak zmienią się renty od 1 stycznia 2026 roku\nRok 2026 przyniesie zmiany w rentach: waloryzację i nowe zasady przeliczania świadczeń. Zmiany dotyczą m.in. renty z tytułu niezdolności do pracy, renty socjalnej i renty rodzinnej. Podniesione zostaną też limity dotyczące renty wdowiej.\n- Waloryzacja rent i emerytur w 2026 r. będzie jedną z niższych w ostatnich latach\n- Przykładowo renta z tytułu całkowitej niezdolności do pracy ma wzrosnąć z 1 878,91 zł do 1 970,60 zł brutto\n- Poza coroczną podwyżką świadczeń ZUS przeliczy także tzw. emerytury czerwcowe i niektóre renty rodzinne\n- Więcej informacji o biznesie znajdziesz na stronie Businessinsider.com.pl\nWaloryzacja rent to niejedyna zmiana dla świadczeniobiorców w 2026 r. W nadchodzącym roku ZUS przeliczy tzw. emerytur czerwcowych, a co za tym idzie — również niektóre renty rodzinne. Szykuje się także zmiana w rentach wdowich. Sprawdź, jakie nowe kwoty i limity będą obowiązywać.\nRenta. Waloryzacja rent w 2026 roku: kwoty\nDalsza część artykułu pod materiałem wideo:\nRok 2026 przyniesie najniższą od lat podwyżkę rent. Waloryzacja, podobnie jak w przypadku emerytur, opiera się na wskaźniku inflacji oraz 20 proc. wzrostu płac. Według założeń budżetowych na 2026 r. wskaźnik waloryzacji wyniesie 4,88 proc. Zmiany wejdą w życie 1 marca 2026 r.\nPrzy prognozowanym wskaźniku waloryzacji, świadczenia wzrosną następująco:\n— renta z tytułu całkowitej niezdolności do pracy: z 1 878,91 zł do 1 970,60 zł brutto,\n— renta z tytułu częściowej niezdolności do pracy: z 1 409,18 zł do 1 477,95 zł brutto,\n— renta dla osób całkowicie niezdolnych do pracy w wyniku wypadku lub choroby zawodowej: z 2 254,69 zł do 2 364,72 zł brutto,\n— renta dla osób częściowo niezdolnych do pracy w wyniku wypadku lub choroby zawodowej: z 1 691,02 zł do 1 773,54 zł brutto.\nRenta wdowia w 2026 r. Waloryzacja i wyższe limity\nRenta wdowia, która pozwala na łączenie własnej emerytury z rentą rodzinną po zmarłym małżonku (w proporcji 100 proc. jednego świadczenia i 15 proc. drugiego), również zostanie zwaloryzowana. Prognozowany wskaźnik 4,88 proc. wpłynie na wzrost świadczeń oraz limitów dochodowych.\nObecnie renta wdowia nie przysługuje, jeśli suma świadczeń przekracza trzykrotność minimalnej emerytury, czyli 5 636,73 zł. Od 1 marca 2026 r. limit ten wzrośnie do 5 911,00 zł brutto — wylicza \"Fakt\".\nRenta rodzinna. ZUS przeliczy emerytury czerwcowe\nOd 1 stycznia 2026 r. ZUS wprowadzi nowe przepisy dotyczące tzw. emerytur czerwcowych, które obejmą również renty rodzinne. Zmiany dotyczą osób, którym emerytury zostały przyznane lub przeliczone w czerwcu w latach 2009–2019. Kluczowe jest to, że świadczeniobiorcy nie będą musieli składać żadnych wniosków — ZUS automatycznie przeliczy świadczenia.\nNowe przepisy obejmą m.in. osoby, które:\n— Pobierają rentę rodzinną po zmarłym, któremu ZUS ustalił lub przeliczył emeryturę w czerwcu w latach 2009–2019;\n— Pobierają rentę rodzinną po osobie, która osiągnęła wiek emerytalny, ale zmarła w czerwcu w latach 2009–2019 i nie zdążyła złożyć wniosku o emeryturę.\nZUS będzie miał na przeliczenie świadczeń trzy miesiące, co oznacza, że pierwsze podwyższone wypłaty trafią do świadczeniobiorców w kwietniu 2026 r. Więcej o przeliczeniu emerytur czerwcowych piszemy TU.\nRenta socjalna dla osób z niepełnosprawnością. Podwyżki w 2026 r.\nW 2026 r.zostanie również zwaloryzowana renta socjalna dla osób z niepełnosprawnością, które są niezdolne do samodzielnej egzystencji. Przy wskaźniku waloryzacji wynoszącym 4,88 proc. zmiany będą wyglądać następująco:\n— renta socjalna wzrośnie z 1 878,91 zł do 1 970,60 zł brutto,\n— kwota dopełnienia do renty wzrośnie z 2 610,72 zł do 2 738,12 zł.", "content_hash": "80f6fb273227dba1b5c0c999eb54c25f4e4f2651349936bf63165323b9a82f57", "text_len": 3701}
{"schema_version": 1, "id": "08ae962d59c70a3ba162ddb3bdeeded1c88cb128", "url": "https://businessinsider.com.pl/praca/emerytury/wyjechali-do-pracy-na-tulipany-znamy-holenderskie-emerytury-polakow-kwoty/9j2es8r", "title": "Wyjechali do pracy \"na tulipany\". Znamy holenderskie emerytury Polaków [KWOTY]", "category": "Praca", "scraped_at": "2025-12-13T17:37:44.039297Z", "text": "W Business Insider Polska dotarliśmy do najnowszych danych Sociale Verzekeringsbank, czyli holenderskiego odpowiednika ZUS-u. Wynika z nich, że w naszym kraju żyją tysiące osób, którym należy się emerytura za pracę w Holandii przed laty. Rocznie są to nawet pięciocyfrowe kwoty na głowę.\nHolandia jest kolejnym krajem, który znalazł się na tapecie Business Insider Polska. Od kilku tygodni sprawdzamy, jak wyglądają świadczenia emerytalne polskich imigrantów, którzy przed laty postanowili wyjechać do pracy do innego kraju.\nPoprzednie odcinki naszej serii znajdziesz tu:\n- Wyjechali pracować do Skandynawii 20-30 lat temu. Dziś mają takie emerytury [KWOTY]\n- Euroemerytury płyną z Włoch do Polski. Kwoty robią wrażenie\n- Polacy zapracowali na niemieckie emerytury. Tyle euro dostają [KWOTY]\nDalsza część artykułu pod materiałem wideo\nTeraz padło na kraj, który wielu z nas kojarzy przede wszystkim z uprawą tulipanów czy wiatrakami.\nCzytaj także w BUSINESS INSIDER\nHolandia na pierwszy rzut oka może nie wydawać się oczywistym kierunkiem polskiej emigracji. Nigdy nie pracowało tam tylu ludzi, co w Niemczech, Wielkiej Brytanii czy nawet Norwegii.\nJednak wbrew pozorom Polonia w tym kraju ma się świetnie. I to od wielu lat. Jak czytamy w opracowaniu autorstwa Joanny Leskiej-Ślęzak oraz Jarosława Ślęzaka, naukowców z Uniwersytetu Gdańskiego, największa fala emigracji Polaków do Holandii zbiegła się oczywiście z wejściem naszego kraju do Unii Europejskiej w maju 2004 r.\nNa początku tego stulecia w Amsterdamie, Hadze i okolicach mieszkało łącznie ok. 20 tys. Polaków. Z roku na rok liczba ta rosła i dziś sięga ok. 250 tys. naszych rodaków. Jesteśmy tym samym szóstą najliczniejszą grupą etniczną Holandii.\nZobacz także: W takich warunkach mieszkają Polacy w Holandii. \"Nie mają dokąd uciec\"\nW ostatnich latach atrakcyjność Holandii jako miejsca wyjazdu zarobkowego spada. Bo choć wynagrodzenia nadal są stosunkowo wysokie, to koszty życia zaczynają doskwierać na tyle mocno, że trudno coś odłożyć.\n\"Do Holandii nie warto już przyjeżdżać, nie ma sensu (...). Są duże opłaty, a małe zarobki\" — wyjawiła niedawno w rozmowie z \"Głosem Polski w Holandii\" Polka, która od 18 lat mieszka w tym kraju. Pisał o tym Onet.\nZobacz także: Polka w Holandii o zarobkach i kosztach. \"Nie warto przyjeżdżać\"\nWyjazdy do ciężkiej pracy\nDziś często na emigrację decydują się ci, którzy nie chcą już pracować fizycznie, jak miało to miejsce tuż po wejściu Polski do Unii Europejskiej.\nW pierwszej dekadzie tego stulecia do Holandii jeździło się przede wszystkim do pracy w rolnictwie (głównie na plantacjach tulipanów, ale też innych kwiatów, truskawek czy pomidorów), ale też m.in. w budowlance czy — rzadziej — opiece.\nWe wspomnianym wcześniej artykule gdańskich naukowców czytamy wypowiedź jednego z holenderskich przedsiębiorców. W niej szef jednej z plantacji w gminie Westland podkreśla, że \"jeżeli miałby wybierać między Polakiem a Holendrem, to zawsze wybrałby tego pierwszego, ponieważ pracownicy z Polski są sumienni i nie biorą zwolnień\".\n\"Według badań przeprowadzonych przez Uniwersytet w Tilburgu, Polacy są średnio 34 proc. pracowitsi od holenderskich kolegów. Tylko 20 proc. Holendrów i aż 67 proc. Polaków wykazuje motywację powyżej średniej\" — czytamy w artykule sprzed kilkunastu lat.\nZobacz także: Oto zarobki 1 proc. najbogatszych. Skarbówka pokazała twarde dane z PIT [KWOTY]\nEmerytury w Holandii\nDziś część polskich emigrantów założyła w Holandii rodziny i nadal tam żyje. Pozostali wrócili do ojczyzny, a spora ich grupa zdążyła już osiągnąć wiek emerytalny. Od ich wyjazdu nierzadko minęło już przecież 20 lat.\nW Holandii wiek emerytalny wynosi 67 lat dla kobiet i mężczyzn, ale są plany jego wydłużenia o trzy miesiące od 2028 r.\nPodobnie jak w Polsce, system emerytalny opiera się w Holandii na trzech filarach. Pierwszy to emerytura państwowa, czyli tzw. AOW (Algemene Ouderdomswet). Jej wysokość wprost zależy od stażu. Za każdy przepracowany rok otrzymuje się 2 proc. świadczenia.\nOd lipca 2025 r. wysokość emerytury wynosi 1,6 tys. euro dla osób samotnych i 1,1 tys. euro dla małżeństw. To kwoty brutto. Na rękę oznacza to ok. 1,2 tys. i 850 euro.\nKolejne filary mają charakter kapitałowy. Drugi to składki opłacane przez pracodawcę i pracownika. Coś na kształt naszego PPK, przy czym w niektórych branżach jest to obowiązkowe. Trzeci filar to z kolei całkowicie prywatne i dobrowolne oszczędności.\nHolenderskie emerytury dla Polaków\nZatrzymajmy się jednak na polskich emerytach. W holenderskim odpowiedniku ZUS-u zapytaliśmy, jak wygląda wysokość świadczeń polskich emigrantów, którzy dziś postanowili wrócić do kraju.\nZ danych Sociale Verzekeringsbank (SVB) wynika, że w Polsce żyje obecnie 4 377 osób z ustalonym prawem do holenderskiej emerytury. Co roku holenderscy urzędnicy wysyłają im ponad 16 mln euro emerytur.\nŁatwo policzyć, że daje to przeciętnie nieco ponad 3,6 tys. euro rocznie, czyli równowartość 16 tys. zł.\nNa tym jednak nie koniec pieniędzy, które płyną nad Wisłę. SVB wypłaca również świadczenia dzieciom osób, które na co dzień pracują w Holandii. To 9,3 mln euro rocznie dla prawie 5,7 tys. dzieci mieszkających w Polsce. Na jedną osobę to 1,6 tys. euro rocznie, czyli ok. 6,5 tys. zł. W przeliczeniu daje nam to ok. 500 zł miesięcznie.\nOstatnim świadczeniem jest renta po zmarłych pracownikach. Tu SVB wskazuje 907 beneficjentów, którzy w ciągu roku otrzymują łącznie 4,9 mln euro. To 5,4 tys. euro (blisko 23 tys. zł) rocznie.", "content_hash": "d2cec857c2a97b9895417adeca0a7757a41def8272424594c3640493c2f4e161", "text_len": 5466}
{"schema_version": 1, "id": "0de1bf97b8420699f1bab09e74f86795abf99f75", "url": "https://businessinsider.com.pl/praca/emerytury/zus-przejal-350-tys-zl-skladek-emerytalnych-rpo-interweniuje/521lgnb", "title": "Myślała, że wpłaca na swoją emeryturę. ZUS zabrał jej 350 tys. zł", "category": "Praca", "scraped_at": "2025-12-13T17:37:37.449499Z", "text": "Myślała, że wpłaca na swoją emeryturę. ZUS zabrał jej 350 tys. zł\nZUS znalazł się pod lupą Rzecznika Praw Obywatelskich. Jak ocenia RPO, opisywane przez media decyzje Zakładu Ubezpieczeń Społecznych naruszają konstytucyjne standardy ochrony praw jednostki.\n- Rzecznik Praw Obywatelskich skierował do resortu pracy pytanie dotyczące kontrowersyjnych decyzji ZUS\n- Chodzi o przypadki wyłączenia obywateli z ubezpieczeń społecznych nawet kilkadziesiąt lat wstecz, bez możliwości odzyskania nienależnie pobranych składek\n- Pani Aldonie ZUS skonfiskował 350 tys. zł składek emerytalnych. To niejedyny taki przypadek\n- Więcej informacji o biznesie znajdziesz na stronie Businessinsider.com.pl\nZUS może w każdym momencie powiedzieć, że niepotrzebnie przez 20 lat płaciłeś składki emerytalne, a skoro tak, to jesteś sam sobie winny i my te składki teraz przyjmujemy — pisze \"Gazeta Wyborcza\".\nZUS przejmuje składki emerytalne. RPO interweniuje\nDalsza część artykułu pod materiałem wideo:\nRzecznik Praw Obywatelskich, Marcin Wiącek, skierował do Minister Rodziny, Pracy i Polityki Społecznej, Agnieszki Dziemianowicz-Bąk, pytanie dotyczące kontrowersyjnych decyzji Zakładu Ubezpieczeń Społecznych.\nChodzi o przypadki wyłączenia obywateli z ubezpieczeń społecznych nawet kilkadziesiąt lat wstecz, bez możliwości odzyskania nienależnie pobranych składek. Zdaniem RPO, takie działania naruszają konstytucyjne standardy ochrony praw jednostki, w tym zasadę zaufania obywatela do państwa i prawa.\nZUS przejął 350 tys. zł składek emerytalnych\nJak donosi \"Gazeta Wyborcza\", jednym z przykładów takich działań jest przypadek pani Aldony, która przez 19 lat odprowadzała składki na ubezpieczenia społeczne jako pracownik swojej spółki.\nZUS uznał jednak, że nigdy nie powinna była ich płacić, argumentując, że jako większościowy udziałowiec spółki nie mogła być traktowana jako klasyczny pracownik. W opinii ZUS jej umowa o pracę była pozorna, co skutkowało wykluczeniem jej z ubezpieczeń społecznych.\nZ jej indywidualnego konta w ZUS zniknęło 350 tys. zł. ZUS je przejął i przelał do jednego wielkiego worka Funduszu Ubezpieczeń Społecznych — wyjaśnia \"GW\".\nSkładki ZUS. Czy Zakład Ubezpieczeń Społecznych może je przejąć?\nZmiany w ustawie o systemie ubezpieczeń społecznych, które weszły w życie 1 stycznia 2022 r. (w ramach Polskiego Ładu), miały na celu odciążenie Funduszu Ubezpieczeń Społecznych i budżetu państwa. Jednym z kluczowych postanowień było ograniczenie możliwości składania korekt deklaracji rozliczeniowych przez płatników składek do 5 lat. Jednak zdaniem RPO, praktyka stosowania tych przepisów budzi poważne wątpliwości.\nSzczególnie kontrowersyjna jest koncepcja tzw. wspólnika iluzorycznego, która pojawiła się w decyzjach ZUS i orzecznictwie. Zgodnie z nią, jeśli jeden ze wspólników dwuosobowej spółki z o.o. posiada minimalny udział, organ rentowy może uznać, że spółka w rzeczywistości funkcjonuje jako jednoosobowa.\nW praktyce oznacza to, że zatrudnienie drugiego wspólnika na podstawie umowy o pracę może zostać zakwestionowane, a osoba taka nie będzie objęta obowiązkowymi ubezpieczeniami społecznymi.\n— Tego typu konstrukcja nie wynika z decyzji ustawodawcy, lecz jest efektem praktyki stosowania prawa, co narusza Konstytucję RP — podkreśla Marcin Wiącek. — Obywatele muszą mieć możliwość przewidzenia konsekwencji swoich działań na podstawie obowiązujących przepisów.\nSkładki emerytalne. Kontrowersyjne decyzje ZUS\nRPO zwraca uwagę, że praktyki ZUS mogą podważać zaufanie obywateli do państwa i stanowionego przez nie prawa. Zgodnie z zasadą ochrony zaufania, organy władzy publicznej powinny działać w sposób lojalny i budzący poczucie stabilności prawnej. W tym kontekście, działania ZUS, które wprowadzają niepewność co do przyszłych decyzji w sprawach ubezpieczeń społecznych, są szczególnie niepokojące.\nEuropejski Trybunał Praw Człowieka wskazuje, że osoby, które spełniają ustawowe warunki i regularnie opłacają składki na ubezpieczenia społeczne, mają prawo oczekiwać, że uzyskają należne świadczenia. Tymczasem, jak zauważa Wiącek, obywatele prowadzący dwuosobowe spółki z ograniczoną odpowiedzialnością nie mogą być pewni, czy ich decyzje gospodarcze nie zostaną zakwestionowane przez ZUS w przyszłości.\nRPO interweniuje\nRzecznik Praw Obywatelskich zwrócił się do Minister Rodziny, Pracy i Polityki Społecznej z prośbą o zajęcie stanowiska w tej sprawie. Zapytał, czy resort dostrzega potrzebę nowelizacji przepisów, aby zapobiec dalszym naruszeniom praw obywateli.\nZdaniem RPO, praktyka i orzecznictwo nie mogą zastępować ustawodawcy, a obecne działania ZUS podważają fundamentalne zasady konstytucyjne, takie jak zaufanie obywatela do państwa, wolność działalności gospodarczej oraz prawo do poszanowania mienia.", "content_hash": "5a0b397da2476cf32c9efd598902f92138c68464735b6c6ea40fdb2955ecb8a8", "text_len": 4737}
{"schema_version": 1, "id": "19a383894dd64c119b5d31f8699396724762ced8", "url": "https://businessinsider.com.pl/praca/perspektywy-pracy-w-2026-r-sprawdz-kogo-szukaja-pracodawcy/p5snrpn", "title": "Gdzie można znaleźć pracę? W tych branżach przyjmą z pocałowaniem ręki", "category": "Praca", "scraped_at": "2025-12-13T17:37:41.306454Z", "text": "Gdzie można znaleźć pracę? W tych branżach przyjmą z pocałowaniem ręki\nWszystko wskazuje na to, że pierwsze miesiące 2026 r. zapowiadają się dość optymistycznie dla poszukujących pracy. Według badania ManpowerGroup prognoza netto zatrudnienia dla Polski na I kwartał przyszłego roku wynosi +22 proc., co oznacza skok o 11 pkt proc. wobec końcówki 2025 r. i wzrost o 7 pkt proc. w ujęciu rok do roku. Nie oznacza to jednak, że wszędzie będzie różowo.\n- Rynek pracy wysyła mieszane sygnały na start 2026 r.\n- Dla jednych to będzie dobry moment na zmianę pracy, dla innych – czas niepewności\n- Najbardziej optymistyczne perspektywy zatrudnienia w Polsce dotyczą północnych regionów kraju\n- Więcej informacji o biznesie znajdziesz na stronie Businessinsider.com.pl\nRynek pracy w Polsce. Odbicie po ostrożnej końcówce 2025 r.\nZ Barometru ManpowerGroup Perspektyw Zatrudnienia wynika, że między styczniem a marcem 2026 r. zwiększenie liczby pracowników planuje 36 proc. firm. Jednocześnie 13 proc. pracodawców zapowiada redukcje zatrudnienia, a niemal połowa (47 proc.) nie przewiduje zmian. Cztery proc. pracodawców wciąż nie podjęła decyzji kadrowych.\n— Ożywienie na rynku pracy wynika przede wszystkim z bardziej odważnych działań rekrutacyjnych firm, co jest naturalne z początkiem roku. Ostatni kwartał z reguły charakteryzuje się ostrożnością, spowolnieniem w budowaniu zasobów i planowaniem kolejnych miesięcy. Pierwszy kwartał uzupełnia założone z końcem poprzedniego roku cele rekrutacyjne, dzięki czemu obserwujemy poruszenie na rynku pracy — komentuje Agnieszka Adamiec, ekspertka rynku pracy w Manpower.\nCzytaj też: Staż pracy według nowych zasad. Ekspert wskazuje największe trudności\nRekrutacja specjalistów. Masowego zatrudniania nie będzie\nNajwiększy apetyt na nowych pracowników deklarują firmy z trzech sektorów: motoryzacji (+43 proc.), finansów i ubezpieczeń (+35 proc.) oraz handlu i logistyki (+32 proc.). To właśnie one w największym stopniu nakręcają optymistyczne wyniki wskaźnika.\nJak podkreśla Agnieszka Adamiec, nie chodzi jednak o powrót do masowych naborów, ale o bardziej wyspecjalizowane role.\n— Pozytywne prognozy zatrudnienia wynikają przede wszystkim z planów pozyskiwania specjalistów — głównie w branży finansowej i ubezpieczeniowej, transporcie i logistyce oraz handlu. Mowa tu o rekrutacjach jakościowych, a nie masowych — zaznacza.\nCzytaj też: Liczba deficytowych zawodów spada, ale tu wciąż brakuje fachowców\nPraca w motoryzacji? Tylko dla specjalistów\nW kontekście doniesień o wahaniach koniunktury i redukcjach w motoryzacji, wyniki badania mogą zaskakiwać. To właśnie ten sektor pokazuje najwyższą prognozę zatrudnienia na rynku.\n— Polska jest krajem dostarczającym półprodukty do produkcji pojazdów — zwiększenie zapotrzebowania na wytwarzanie podzespołów czy elementów wyposażenia pojazdów znacząco wpływa na zapotrzebowanie na zatrudnianie specjalistów — wyjaśnia ekspertka Manpower.\nJak dodaje, na pozytywne prognozy należy patrzeć jednak głównie przez pryzmat specjalizacji. Branża dostosowuje się do rynkowych oczekiwań i transformacji, angażując do procesów produkcji mniejsze, ale bardziej wyspecjalizowane zespoły.\n— Nie przyniesie to równowagi w sektorze — bilans liczebności zatrudnionych w branży będzie niższy, ale kandydaci o specyficznych, wysokich kompetencjach wciąż będą mieli możliwość znalezienia zatrudnienia — tłumaczy.\nPrognoza zatrudnienia 2026. Finanse, ubezpieczenia i technologia rosną dzięki cyfryzacji\nZ raportu wynika, że sektor finansów i ubezpieczeń jest jednym z motorów wzrostu zatrudnienia — w Polsce i globalnie. Rozwój technologii, automatyzacja i analityka danych skutkują tworzeniem nowych, wysoko wyspecjalizowanych ról.\nJak podkreśla Tomasz Walenczak, dyrektor generalny ManpowerGroup w Polsce, organizacje coraz dokładniej wiedzą dziś, kogo naprawdę potrzebują. — Firmy precyzyjnie identyfikują luki kompetencyjne, przeprowadzają audyty talentów i jasno definiują profile kandydatów kluczowych dla dalszego rozwoju. Rośnie znaczenie kompetencji analitycznych, technologicznych i operacyjnych. To sprawia, że pierwszy kwartał będzie okresem rekrutacji w wysoce wyspecjalizowanych obszarach — tłumaczy.\nAgnieszka Adamiec zwraca uwagę, że za wzrostem zatrudnienia w finansach stoi przede wszystkim przyspieszona cyfryzacja. Banki i ubezpieczyciele coraz szerzej wdrażają automatyzację, analitykę opartą na AI oraz zdalną obsługę klientów. Rośnie też znaczenie specjalistów od cyberbezpieczeństwa. — Klienci oczekują dziś spersonalizowanych ofert, dopasowanych do ich sytuacji i potrzeb. To właśnie takie zmiany napędzają popyt na nowe, wyspecjalizowane role — podkreśla.\nTechnologie i usługi IT w Polsce nadal planują wzrost zatrudnienia, ale wyraźnie niższy niż liderzy zestawienia (o 10 pkt proc. mniej niż rok wcześniej). To sygnał stabilizacji po kilku latach dynamicznych zmian — firmy bardziej selektywnie inwestują w kompetencje cyfrowe, a oczekiwania wobec kandydatów rosną.\nGdzie w Polsce najłatwiej o pracę?\nRekrutacje są planowane we wszystkich sześciu regionach kraju, ale z różną intensywnością. Najlepsze perspektywy mają kandydaci z północy Polski — tam prognoza netto zatrudnienia sięga +31 proc., a w regionie północno-zachodnim +30 proc. W centrum kraju wskaźnik wynosi +25 proc., we wschodnich województwach +21 proc., na południowym zachodzie +16 proc. Najostrożniejsze plany deklarują firmy z południa Polski, gdzie prognoza wynosi +7 proc.\n— Mimo rosnących kosztów Polska nadal pozostaje atrakcyjną lokalizacją operacyjną. Wciąż obserwujemy przenoszenie do naszego kraju procesów biznesowych wymagających wysokiej jakości, specjalizacji i stabilności operacyjnej. To generuje zapotrzebowanie na nowe profile kompetencyjne i otwiera przestrzeń do dalszego rozwoju rynku pracy — zaznacza Tomasz Walenczak.\nRynek pracy w Polsce na tle świata\nNa tle globalnej prognozy zatrudnienia (+24 proc.) Polska plasuje się nieco poniżej średniej, ale nadal w grupie krajów o wyraźnie pozytywnych nastrojach rekrutacyjnych. W regionie EMEA (Europa, Bliski Wschód i Afryka) średni wskaźnik wynosi +20 proc.\nCzytaj też: Wzrost minimalnego wynagrodzenia w Polsce. Tempo lepsze niż na Zachodzie\n— W Polsce, na skutek większej presji płacowej, dużej zmiany w wynagrodzeniach minimalnych, a także przez niski poziom bezrobocia, który niejako uzależnia rynek pracy od pracowników zagranicznych, trend rozwoju rynku pracy jest inny, bardziej skupiony na konsumpcji lokalnej — zauważa Agnieszka Adamiec.\nNajwiększe szanse na znalezienie pracy mają więc specjaliści — szczególnie w motoryzacji, logistyce i handlu oraz w finansach i ubezpieczeniach powiązanych z nowymi technologiami. Eksperci podkreślają jednak, że samo doświadczenie może nie wystarczyć. W wielu firmach rośnie presja na efektywność, coraz ważniejsze będą konkretne, mierzalne kompetencje oraz gotowość do uczenia się nowych technologii.", "content_hash": "2a5321ad56df890528ead59bdf32016f446739b077ee02cceddad276c956ea47", "text_len": 6880}
{"schema_version": 1, "id": "eec5b33f95c848d235a3b6f89aa5e79b64752c44", "url": "https://businessinsider.com.pl/praca/praca-w-niemczech-dla-polskich-specjalistow-wynagrodzenie-kusi/ry8932f", "title": "Niemcy szukają polskich pracowników. 3 tys. euro miesięcznie i zakwaterowanie", "category": "Praca", "scraped_at": "2025-12-13T17:37:50.509062Z", "text": "Niemcy szukają polskich pracowników. 3 tys. euro miesięcznie i zakwaterowanie\nW Centralnej Bazie Ofert Pracy pojawiły się trzy propozycje zatrudnienia z Niemiec skierowane do polskich specjalistów. Firma poszukuje montera okien, glazurnika oraz tynkarza. Wynagrodzenie może zachęcać, a dodatkowo przewidziane są premie za nadgodziny i zagwarantowane zakwaterowanie.\nOferta dotyczy miejscowości Fränkisch-Crumbach, położonej niedaleko Frankfurtu nad Menem. Z ogłoszenia wynika, że zatrudnione osoby otrzymają umowę o pracę na czas nieokreślony, a start przewidziano na 14 grudnia 2025 r., pisze portal finanse.wp.pl.\nCzytaj też: Polski miliarder swoich menadżerów nazywa \"żołnierzami\". \"Odpoczywać będą, gdy zakończą kariery\"\nPraca w Niemczech dla Polaków. Kto szukają?\nKażde ze stanowisk ma wyraźnie określony zakres obowiązków. Monter okien będzie odpowiedzialny m.in. za montaż stolarki okiennej, rolet, przeszkleń i uszczelek, a także wykonywanie napraw, prac konserwacyjnych oraz pomiarów i docinania profili. Glazurnik zajmie się układaniem płytek ceramicznych oraz przygotowywaniem ścian, zapraw, klejów, ich obróbką i fugowaniem. Z kolei do obowiązków tynkarza ma należeć przygotowanie powierzchni oraz nakładanie tynków tradycyjnych i maszynowych, a następnie wygładzanie i wykańczanie ścian i sufitów, pisze portal finanse.wp.pl.\nIle można zarobić w Niemczech? Wymagania i stawki\nPracodawca wymaga bardzo dobrej znajomości języka polskiego w mowie i piśmie. Znajomość niemieckiego nie jest konieczna, choć mile widziana. Kandydaci muszą mieć co najmniej dwa lata doświadczenia w zawodzie, wykształcenie zasadnicze zawodowe oraz prawo jazdy kat. B. W przypadku montera okien wymagana jest dodatkowo umiejętność czytania rysunków technicznych. Firma zaznacza, że liczy na osoby rzetelne, dokładne i dbające o szczegóły.\nCzytaj też: Ile zarabia Adam Glapiński? Wynagrodzenia zarządu NBP robią wrażenie [KWOTY]\nStawka wynosi 18 euro za godzinę, czyli ok. 76 zł. Przy takim przeliczniku pracownik może liczyć na ponad 3 tys. zł tygodniowo oraz ponad 12 tys. zł miesięcznie. Za każdą nadgodzinę przysługuje dodatkowa 25-procentowa premia, co oznacza dopłatę 4,5 euro do każdej ponadnormatywnej godziny. Firma zapewnia także zakwaterowanie.", "content_hash": "aedbdd15911955b56a0b77402e790f87d451f564009f153e857a301c82c0e28e", "text_len": 2242}
{"schema_version": 1, "id": "e9cf324666ffc21a18a5270305e1163f116756ec", "url": "https://businessinsider.com.pl/praca/rynek-pracy-w-2026-r-juniorzy-maja-najtrudniej/08t314d", "title": "Czy branża IT pozostanie stabilna? Rynek pracy w 2026", "category": "Praca", "scraped_at": "2025-12-13T17:37:45.329499Z", "text": "Czy branża IT pozostanie stabilna? Rynek pracy w 2026\nRynek pracy IT w Polsce czeka w 2026 wiele niewiadomych. Wynagrodzenia nie rosną już tak szybko jak kiedyś, sztuczna inteligencja zmienia sposób pracy programistów, a firmy ostrożniej patrzą na zatrudnianie nowych osób. Do tego dochodzi duża niepewność związana ze zmianami w prawie. Mimo to branża nadal wyróżnia się na tle gospodarki.\n- Sektor IT wchodzi w 2026 r. z większą ostrożnością i szeregiem niewiadomych\n- AI przyspiesza pracę specjalistów, ale blokuje wejście juniorów do branży\n- Rekruterzy mierzą się z wyzwaniami, o których do tej pory nikt nie słyszał\n- Więcej informacji o biznesie znajdziesz na stronie Businessinsider.com.pl\nNiepewność wokół B2B. Branża IT czeka na decyzje\nJednym z największych tematów na 2026 r. są planowane zmiany w kompetencjach Państwowej Inspekcji Pracy. Większość rekrutacji w IT opiera się na współpracy B2B. Wynika to w dużej mierze z preferencji kandydatów.\nPaulina Król, Chief People and Operations Oficer w No Fluff Jobs, przyznaje, że firmy nie wiedzą, czego się spodziewać. — Na zatrudniających na B2B padł blady strach, bo nie wiadomo, jak Państwowa Inspekcja Pracy będzie podchodzić do kontroli — wyjaśnia.\nW 2024 r. aż 71 proc. ofert pracy w IT dotyczyło B2B. Trend utrzymuje się również w 2025 r. Nic dziwnego, że możliwe zmiany budzą emocje — mogą zmusić część firm do zmiany całego modelu działania.\nPozostała część artykułu pod materiałem wideo\nCzytaj też: Kto zyska przewagę w 2026 r.? Rynek pracy wymyka się prostym prognozom\nWynagrodzenia w 2026 r. Koniec dynamicznych podwyżek\nZmienia się też podejście do wynagrodzeń. Przez lata rynek IT przyzwyczaił się do regularnych podwyżek. Dziś pensje nadal należą do jednych z najwyższych na rynku, ale ich dynamika wyraźnie spadła.\n— Dolne widełki wzrosły o 2–4 proc., ale górne stoją w miejscu — mówi Paulina Król.\nJednocześnie, jak pokazuje Monitor Rynku Pracy Randstad, aż 53 proc. pracowników z sektora telekomunikacji i IT nadal liczy na podwyżki w 2026 r.\nAI zmienia branżę IT. Na rynku pracy liczy się doświadczenie\nSztuczna inteligencja wchodzi do firm szybciej, niż wielu się spodziewało. Zmienia codzienną pracę programistów i to, czego pracodawcy oczekują od kandydatów.\nJakie role są dziś najbardziej potrzebne? Według Pauliny Król największy popyt dotyczy specjalistów, którzy mają już kilka lat doświadczenia. — Na topie są niezmiennie cyberbezpieczeństwo, Big Data, Data Science i osoby, które potrafią budować narzędzia AI — podkreśla.\nDane No Fluff Jobs pokazują, że w ogłoszeniach najczęściej pojawiają się takie umiejętności jak SQL, Python, Java, Git, JavaScript. Znajomość języka angielskiego nadal jest oczywistym wymogiem.\nCzytaj też: Barometr cyfrowej transformacji 2025–2026. Raport Polcom: chmura i AI zmieniają polski biznes\nNowe kluczowe kompetencje na rynku IT\nZnajomość sztucznej inteligencji stała się w wielu rolach kompetencją kluczową, ale coraz większe znaczenie mają też:\n- krytyczne myślenie,\n- umiejętność szybkiego uczenia się,\n- komunikacja i praca zespołowa, zwłaszcza w zespołach rozproszonych.\nSpecjalizacje, jak np. cyberbezpieczeństwo wymagają innych kompetencji niż administracja systemami IT, ponieważ łączą wiedzę z zakresu zarządzania ryzykiem, audytu, prawa, psychologii zachowań użytkowników oraz komunikacji kryzysowej.\nJuniorzy IT na rynku pracy mają najtrudniej\nW 2026 r. najtrudniejszą sytuację mają osoby dopiero wchodzące do branży. Firmy chętniej zatrudniają tych, którzy wejdą w projekt i od razu \"dowiozą\" wynik.\n— Juniorzy mają dziś naprawdę trudno. Najprostsze czynności przejmuje AI, firmy wolą kogoś bardziej doświadczonego — mówi Paulina Król. Statystyki to potwierdzają: udział ofert juniorskich spadł z 8 proc. w 2023 r. do 5,3 proc. w 2025 r. To mało, jak na rynek, na którym tysiące osób rocznie kończą kursy programowania — dodaje.\nZ danych Randstad wynika, że aż 56 proc. młodych pracowników (18–24 lata) uważa, że oczekiwania firm są zbyt wysokie. Jednocześnie 67 proc. osób w wieku 18–29 lat deklaruje, że w razie potrzeby jest gotowych się przebranżowić.\nWyzwania rekruterów. Fałszywe CV i oszustwa generowane przez AI\nTrudniej jest także rekruterom. Paulina Król zwraca uwagę, że coraz częściej pojawiają się CV, które nie do końca pokrywają się z rzeczywistością. — Widzimy dwa typy \"fałszywych CV\": takie, gdzie kandydat podkręca umiejętności przy pomocy AI, oraz takie, gdzie ktoś podszywa się pod inną osobę — mówi.\nRaport NFJ pokazuje skalę problemu: 73 proc. kandydatów przyznało, że zdarzyło im się zawyżyć swoje kompetencje, a 36 proc. rekruterów podejrzewa używanie AI w procesie rekrutacji. To zmusza firmy do wprowadzania dodatkowych kroków weryfikacji.\nMimo wszystkich tych wyzwań branża IT wciąż wyróżnia się na tle całej gospodarki. Według raportu Randstad tylko siedem proc. pracowników IT deklaruje duży strach przed utratą pracy. Rotacja wewnętrzna jest wyższa niż zmiana pracodawcy, co oznacza, że firmy wolą przesuwać ludzi między zespołami niż ich tracić.\nCo ciekawe, przy rekrutacji wykształcenie formalne ma dziś najmniejsze znaczenie spośród wszystkich kryteriów. Liczy się doświadczenie, umiejętności praktyczne i to, jak kandydat radzi sobie we współpracy z innymi. Branża dojrzewa i odchodzi od dyplomów na rzecz faktycznych kompetencji.\nW porównaniu do poprzedniego roku sektor IT w Polsce pozostaje stabilny, ale znacznie bardziej wymagający niż kilka lat temu. Dobrze radzą sobie osoby z doświadczeniem i specjalizacją. Trudniej mają ci, którzy dopiero próbują wejść do branży — oraz firmy, które muszą odnaleźć się w nowych warunkach prawnych i technologicznych.", "content_hash": "078419dc0b527f57ee4ec43773337d306089337910a9a3513efa151df981d936", "text_len": 5626}
{"schema_version": 1, "id": "ae838da226d1f0f671043a7106b3de744658e16b", "url": "https://businessinsider.com.pl/praca/swiateczne-swiadczenia-dla-pracownikow-samorzadowych-ile-wyniosa-w-2025-r/4cm26gn", "title": "Premie świąteczne dla urzędników ujawnione. Jedni dostaną 1450 zł, inni — nic", "category": "Praca", "scraped_at": "2025-12-13T17:37:47.935386Z", "text": "Premie świąteczne dla urzędników ujawnione. Jedni dostaną 1450 zł, inni — nic\nŚwiąteczne świadczenia dla pracowników samorządowych to tzw. karpiowe. Wielu urzędników może liczyć na wsparcie finansowe przed świętami. Do kogo trafi \"karpiowe\" w 2025 r. i ile wyniesie? Niektóre miasta zrezygnowały z wypłat.\n- \"Karpiowe\" w samorządach wypłacane jest w ramach Zakładowego Funduszu Świadczeń Socjalnych (ZFŚS)\n- Liderem w wysokości wypłat jest w tym roku Poznań\n- Nie wszystkie samorządy zapewniają swoim pracownikom dodatkowe środki przed świętami. Np. w Krakowie czy Lublinie \"karpiowe\" nie jest praktykowane\n- Więcej informacji o biznesie znajdziesz na stronie Businessinsider.com.pl\nNawet 1450 zł — tyle mogą wynieść świąteczne świadczenia dla pracowników samorządowych w ramach Zakładowego Funduszu Świadczeń Socjalnych (ZFŚS). Jak wynika z danych przekazanych przez samorządy PAP, najwyższe kwoty wypłacono w Poznaniu, podczas gdy w Krakowie, Lublinie czy Warszawie dodatkowe wsparcie finansowe na święta nie jest przewidziane. Informacje o wysokości \"karpiowego\" zebrał Serwis Samorządowy PAP.\nPremia świąteczna 2025. Poznań liderem w \"karpiowym\"\nW Poznaniu pracownicy samorządowi mogą liczyć na najwyższe świadczenia — od 1000 zł do 1450 zł. Wysokość wsparcia jest uzależniona od sytuacji materialnej i rodzinnej pracownika. Środki z ZFŚS trafiły do urzędników już pod koniec listopada. Podobnie wysokie świadczenia przewidziano w Gdyni, gdzie ich wysokość wynosi 1200 lub 1300 zł brutto, w zależności od dochodu na członka rodziny.\nDalsza część artykułu pod materiałem wideo:\nJaka premia przed świętami? Świadczenia z funduszu socjalnego. Brak \"karpiowego\" w Krakowie, Lublinie i Warszawie\nNie wszystkie samorządy zdecydowały się na wypłatę świątecznych świadczeń. W Krakowie i Lublinie dodatkowe wsparcie finansowe z ZFŚS nie jest praktykowane. Joanna Stryczewska z Biura Prasowego w Kancelarii Prezydenta Miasta Lublin wyjaśnia, że świadczenia socjalne w mieście są przyznawane w zależności od sytuacji życiowej i materialnej pracowników.\nPodobne podejście przyjęła Warszawa, gdzie regulamin ZFŚS nie przewiduje wypłat związanych ze świętami. Pracownicy mogą jednak ubiegać się o zapomogi z tytułu zwiększonych wydatków w okresie zimowym.\nPremia świąteczna. Kto dostanie \"karpiowe\" w 2025 r.?\nJak wygląda sytuacja w innych miastach, które wziął pod lupę Serwis Samorządowy PAP? W Zduńskiej Woli urzędnicy otrzymają od 700 do 1000 zł brutto, a dzieci pracowników — paczki o wartości do 100 zł. W Strzegomiu świadczenia wyniosą od 650 do 850 zł, w zależności od dochodu w rodzinie, a w Katowicach — od 500 do 800 zł.\nW Redzikowie urzędnicy mogą liczyć na świadczenia pieniężne w wysokości od 300 do 600 zł oraz paczki świąteczne dla dzieci warte 80 zł. W Choroszczy wypłaty wyniosą od 90 do 350 zł, a dodatkowo dzieci pracowników otrzymają paczki.\nW Koninie urzędnicy nie dostaną świątecznych świadczeń z ZFŚS, ale planowana jest wypłata dodatku motywacyjnego, którego wysokość będzie zależna od dostępnych środków w funduszu płac. Dzieci pracowników otrzymają bony upominkowe o wartości od 150 do 190 zł.\nW Gnieźnie pracownicy będą mogli ubiegać się o świadczenia świąteczne, których wysokość zostanie ustalona zgodnie z regulaminem ZFŚS. Dzieci pracowników otrzymają bony lub paczki ze słodyczami.\nPremia na święta z funduszu socjalnego. ZFŚS — jak działa?\nZakładowy Fundusz Świadczeń Socjalnych jest obowiązkowy w jednostkach budżetowych i samorządowych. Jego wysokość jest ustalana na podstawie odpisu podstawowego, który w 2025 r. wynosi 37,5 proc. kwoty bazowej, czyli 2723,40 zł na jednego zatrudnionego. Środki te mogą być przeznaczane na różne formy wsparcia, w tym świąteczne świadczenia, jednak decyzja o ich wypłacie zależy od regulaminu obowiązującego w danym urzędzie.", "content_hash": "c9592610dbdabee808be4a21c98537fd942fc89bff85b057c1f04e23bc57576c", "text_len": 3787}
{"schema_version": 1, "id": "6f04033c35d3a440df288330b40738327dca1f1c", "url": "https://businessinsider.com.pl/praca/wiemy-kto-dzis-podbija-branze-it-ci-specjalisci-zarabiaja-fortune/1n09161", "title": "W IT nadal można zarobić krocie. Ci specjaliści zarabiają fortunę", "category": "Praca", "scraped_at": "2025-12-13T17:37:42.767810Z", "text": "W IT nadal można zarobić krocie. Ci specjaliści zarabiają fortunę\nPodczas gdy większość branży IT zmaga się z końcem \"eldorado\" i cięciami etatów, jedna grupa specjalistów wciąż dyktuje warunki pracodawcom. Ich wynagrodzenia biją rekordy, a firmy walczą o każdego kandydata. Co więcej — ich sytuacja może się jeszcze poprawić.\n- Eksperci wymieniają trzy grupy ról, które będą rządzić rynkiem w 2026 r\n- Na tych stanowiskach zarobki sięgają nawet 35 tys. zł netto na B2B\n- Dla części firm problemem nie jest już budżet, tylko to, że kandydatów po prostu brakuje\n- Więcej informacji o biznesie znajdziesz na stronie Businessinsider.com.pl\n— Obserwując rynek IT na przełomie 2025 i 2026 r., widać, że sektor cyberbezpieczeństwa stał się autonomiczną gospodarką wewnątrz branży technologicznej — mówi Elwira Marczak, Regional & Digital Director w Randstad Polska.\n— Podczas gdy inne obszary IT wciąż liżą rany po korektach zatrudnienia i optymalizacjach kosztowych, obszar security pozostaje niewzruszonym bastionem, wręcz \"zieloną wyspą\", na której pojęcie kryzysu wydaje się abstrakcją — dodaje.\nPozostała część artykułu pod materiałem wideo\nCyberbezpieczeństwo wymaga szerszego wachlarza kompetencji\nRosnący popyt nie wynika wyłącznie z nowych regulacji, ale także z faktu, że cyberbezpieczeństwo coraz wyraźniej odkleja się od klasycznego IT.\n— W wielu firmach bezpieczeństwo cyfrowe wciąż pozostaje w rękach zespołów IT. Tymczasem cyberbezpieczeństwo wymaga innych kompetencji niż administracja systemami, ponieważ łączy w sobie wiedzę z zakresu zarządzania ryzykiem, audytu, prawa, psychologii zachowań użytkowników oraz komunikacji kryzysowej. Brak dedykowanego zespołu sprawia, że działania ochronne są jedynie reaktywne — tłumaczy Krystian Paszek, SOC Manager w firmie Mediarecovery.\nElwira Marczak zwraca uwagę, że wraz z oczekiwanym wejściem w życie przepisów powiązanych z NIS2 o specjalistów z obszaru security walczą już nie tylko banki czy software house’y.\n— Cyberbezpieczeństwo przestało być domeną wyłącznie firm technologicznych czy banków. O ekspertów biją się także sieci handlowe, logistyka, energetyka, a nawet prywatny sektor ochrony zdrowia. Pracodawcy konkurują z międzynarodowymi korporacjami, które, zmuszone regulacjami, nie liczą się z kosztami, byle tylko spełnić wymogi compliance i uniknąć drakońskich kar — podkreśla ekspertka.\nCzytaj też: Jak polskie firmy wykorzystują AI? Raport PwC odsłania największe bariery i korzyści sztucznej inteligencji\nKogo szukają firmy?\nFormalnie nowelizacja krajowych przepisów wdrażających dyrektywę NIS2 w Polsce nie weszła jeszcze w życie, mimo że termin implementacji dla państw członkowskich UE już upłynął. Rządowy projekt jest na ścieżce legislacyjnej, ale konkretna data wejścia przepisów w życie pozostaje otwarta.\nTymczasem dla wielu organizacji już dziś największym wyzwaniem nie są budżety na technologię, lecz znalezienie ludzi, którzy będą w stanie tymi procesami realnie zarządzać.\nZ punktu widzenia pracodawców kluczowe pytanie brzmi coraz częściej nie \"ile musimy zapłacić?\", ale \"czy jest komu zapłacić?\". Globalny deficyt specjalistów ds. cyberbezpieczeństwa szacowany jest na ok. 4,7 mln osób, co przekłada się na presję płacową w poszczególnych krajach, w tym w Polsce.\nBadanie \"Deficyt kompetencji IT\" przeprowadzone przez SW Research na zlecenie firmy Scalo pokazuje, że aż 41 proc. firm wskazuje cyberbezpieczeństwo jako obszar z największym niedoborem ekspertów. To więcej niż AI i Machine Learning (33 proc.) czy zarządzanie projektami IT (30 proc.).\nPonad połowa firm technologicznych w Polsce deklaruje trudności ze znalezieniem kandydatów o odpowiednich kompetencjach, a cyberbezpieczeństwo należy do najbardziej deficytowych specjalizacji.\nZielona wyspa branży IT. Tyle zarabiają konkretni specjaliści\nDane płacowe pokazują, że dla specjalistów od cyberbezpieczeństwa eldorado wciąż trwa. Paweł Łopatka, dyrektor Experis Polska, informuje, że średnia pensja w IT w Polsce przekroczyła 22 tys. zł miesięcznie, ale widełki dla ról security są wyraźnie wyższe. W przypadku doświadczonych inżynierów i architektów bezpieczeństwa kwoty rzędu 25–35 tys. zł netto na fakturze stają się rynkowym standardem, a nie wyjątkiem.\nNajwyższe stawki osiągają architekci i liderzy bezpieczeństwa — ich wynagrodzenia mogą przekraczać 30 tys. zł miesięcznie. Nawet młodsi specjaliści, jak Incident Responder czy Detection & Response Engineer, startują od 10 tys. zł.\n— W realnych procesach rekrutacyjnych, które prowadzimy w Experis, widzimy, że doświadczeni eksperci na poziomie seniorskim w obszarach takich jak cloud security, PAM/CyberArk czy architektura bezpieczeństwa negocjują stawki dochodzące, a czasem przekraczające 30 tys. zł netto miesięcznie na kontrakcie B2B — mówi Paweł Łopatka.\nNowe gwiazdy branży IT to eksperci GRC, NIS2 i bezpieczeństwa chmury\nNajwiększym wygranym nadchodzących lat mogą być specjaliści łączący technologię z regulacjami.\n— Techniczni eksperci od testów penetracyjnych czy architekci chmury są na wagę złota, ale prawdziwą gwiazdą tego sezonu rekrutacyjnego są specjaliści GRC (Governance, Risk and Compliance). Rynek desperacko szuka ekspertów potrafiących przetłumaczyć ryzyko cyfrowe na język zarządu, a takich kandydatów jest najmniej. To właśnie ta hybryda kompetencji winduje stawki najbardziej dynamicznie — ocenia Elwira Marczak.\nPaweł Łopatka wskazuje trzy najmocniejsze grupy ról: Cloud Security Engineers, specjaliści SOC/Detection & Response/Threat Hunting oraz eksperci od GRC/NIS2/Compliance i IAM/PAM.\n— Do tego dochodzi perspektywiczne, choć niszowe OT/ICS security, związane z systemami przemysłowymi i energetycznymi — tam, wraz z implementacją NIS2 i krajowych przepisów, dopiero zaczyna się wyścig o ludzi — dodaje.\nCzytaj też: Perspektywy pracy w 2026 r. Sprawdź, kogo szukają pracodawcy\nCzy łatwo zostać specjalistą od cyberbezpieczeństwa\nMimo ogromnego popytu cyberbezpieczeństwo nie jest dziś rynkiem łatwego wejścia. Bariery są wyższe niż w wielu innych specjalizacjach IT, ale — jak podkreślają rekruterzy z Randstad i Experis — nadal możliwe jest stopniowe wejście do branży przez role typu SOC, administrację systemami, sieci czy analitykę.\nZ kolei dla osób już pracujących w cyberbezpieczeństwie to moment na bardzo świadomy rozwój — szczególnie w obszarach takich jak chmura, PAM, OT/ICS czy regulacje NIS2 i DORA, które będą napędzać popyt w kolejnych latach — wskazuje Paweł Łopatka z Experis.\nFirmy muszą inwestować w ludzi, nie tylko w narzędzia\nNowe regulacje i rosnąca liczba incydentów sprawiają, że budowanie kompetencji wewnątrz organizacji staje się koniecznością.\n— Dziś nie wystarczy już pozyskać eksperta. Trudno jest na rynku znaleźć gotowych seniorów, dlatego warto inwestować w podnoszenie kwalifikacji wewnątrz organizacji lub pozyskiwanie talentów z potencjałem rozwojowym. Budowanie kompetencji security u administratorów czy programistów to jedyna droga, by w długiej perspektywie załatać lukę kadrową, która w najbliższych latach na pewno nie zniknie — podsumowuje Elwira Marczak.\nRównolegle firmy muszą zrozumieć, że nawet najlepiej wyposażony technologicznie SOC nie zadziała bez kultury bezpieczeństwa i świadomych użytkowników. Dla specjalistów od cyberbezpieczeństwa oznacza to, że popyt na ich kompetencje powinien utrzymywać się latami — szczególnie w obszarach chmury, regulacji i zarządzania ryzykiem.", "content_hash": "8de64bd970a9ef2bda6a36aa44571489769c0ef4e2c7337d449e191d170970ae", "text_len": 7373}
{"schema_version": 1, "id": "56a0430431e213faa50a89754f5e39729a6f27ca", "url": "https://businessinsider.com.pl/praca/wynagrodzenia/swiadczenia-mieszkaniowe-dla-policjantow-czekali-kilkanascie-lat/n54799e", "title": "Policjanci dostaną do 1800 zł miesięcznie. \"Czekali kilkanaście lat\"", "category": "Praca", "scraped_at": "2025-12-13T17:37:40.033532Z", "text": "Policjanci dostaną do 1800 zł miesięcznie. \"Czekali kilkanaście lat\"\nJak twierdzi wiceprzewodniczący NSZZ Policjantów Andrzej Szary, na te pieniądze wielu policjantów czekało kilkanaście lat. Porozumienie zawarto w marcu, ale wypłaty dopiero ruszają. Powinny do świąt Bożego Narodzenia trafić na konta wszystkich funkcjonariuszy. Kwota nie jest mała, a wielu policjantów dostanie wyrównanie wstecz.\n- Od poniedziałku rozpoczną się wypłaty nowych świadczeń dla funkcjonariuszy, zgodnie z informacją od wiceszefa MSWiA\n- Wielu funkcjonariuszy otrzyma wyrównanie od 1 lipca\n- Podano też datę, do której można składać wnioski o wypłatę świadczeń\n- Więcej informacji o biznesie znajdziesz na stronie Businessinsider.com.pl\n— W końcu udało się przekonać ministra do tego, żeby wprowadzić to rozwiązanie, a teraz czekamy, żeby jak najszybciej pieniądze trafiły na konta funkcjonariuszy — powiedział wiceprzewodniczący NSZZ Policjantów Andrzej Szary.\nChodzi o wypłaty świadczeń mieszkaniowych, które ruszą od poniedziałku — przekazał, powołując się na informacje od wiceszefa MSWiA Wiesława Szczepańskiego. Jak wyjaśnił, funkcjonariusze na świadczenia mieszkaniowe czekali kilkanaście lat.\nDalszy ciąg tekstu pod materiałem wideo\nSzary dodał, że wiceminister spraw wewnętrznych i administracji Wiesław Szczepański w środę poinformował go, że jest zgoda ministra finansów na uruchomienie rezerwy celowej.\n— Od poniedziałku, sukcesywnie, ze względu na skalę tego przedsięwzięcia, będą te środki wypłacane w poszczególnych województwach — powiedział.\nPieniądze z wyrównaniem\nDodał, że do świąt pieniądze, z wyrównaniem od 1 lipca, powinny znaleźć się na kontach wszystkich funkcjonariuszy.\nCzytaj też: Znaczący spadek liczby kradzieży sklepowych. Policja podaje, co najczęściej pada łupem złodziei\nNa stronie NSZZ Policjantów związek napisał, że \"decyzja oznacza, że długo wyczekiwane świadczenie, zapisane w porozumieniu z 6 marca 2025 r., które NSZZ Policjantów negocjował i wywalczył przez lata, staje się realnym wsparciem finansowym dla funkcjonariuszy w całej Polsce\". \"To rozwiązanie, o które związek zabiegał od długiego czasu — z myślą o poprawie warunków socjalnych i mieszkaniowych policjantów w dobie rosnących kosztów utrzymania\" — czytamy.\nW dalszej części pisma NSZZ Policjantów zapewnił, że będzie kontynuował działania \"zmierzające do dalszej poprawy sytuacji funkcjonariuszy oraz dbać o to, by informacje o kluczowych decyzjach przekazywane były w sposób przejrzysty i spokojny\".\nO wypłatach dla funkcjonariuszy w czwartek poinformowało MSWiA. Resort napisał na platformie X, że funkcjonariusze policji, SG, PSP i SOP wkrótce otrzymają świadczenia mieszkaniowe.\nCzytaj też: ZUS i policja biją na alarm. Seniorzy stracili już ponad 150 mln zł\n\"Funkcjonariusze do 15 grudnia 2025 roku mogą składać wnioski o wypłatę świadczenia z możliwością wyrównania od lipca br.\" — czytamy.\nKwota świadczenia mieszkaniowego dla policjantów\nJak przypomniało MSWiA, świadczenie mieszkaniowe to przysługujący funkcjonariuszom dodatek do 1800 zł miesięcznie.\n\"Pieniądze nie są opodatkowane i nie kolidują z innymi dodatkami służbowymi. To dla funkcjonariuszy czysty zysk, który w wielu miejscach pozwoli na pokrycie sporej części czynszu bądź kredytu hipotecznego\" — napisano.", "content_hash": "0b5f6b20d2320119565f6bb87c3338dd5fb59e0129daca2be3323a15ec2b521d", "text_len": 3264}
{"schema_version": 1, "id": "e105f6026cdb8ffb668b628fa84052f387a4d832", "url": "https://businessinsider.com.pl/praca/zasilek-dla-bezrobotnych-2026-ile-wynosi-i-kto-dostanie-345-zl-wiecej/zf1rs2d", "title": "345 zł więcej. Nowe zasady dla osób z 20-letnim stażem pracy", "category": "Praca", "scraped_at": "2025-12-13T17:37:35.040427Z", "text": "345 zł więcej. Nowe zasady dla osób z 20-letnim stażem pracy\nZasiłek dla bezrobotnych jest wyższy od czerwca 2025 r. Oprócz podwyżki wprowadzono też zmiany w przepisach. Kto może liczyć na dodatkowe 345 zł miesięcznie?\n- Nie każdy, kto rejestruje się w urzędzie pracy, automatycznie nabywa prawo do zasiłku dla bezrobotnych\n- W 2025 r. przepisy dotyczące zasiłku przeszły istotne zmiany, które wpłynęły zarówno na wysokość świadczenia, jak i zasady jego przyznawania\n- Niektóre osoby mogą otrzymać ponad 2000 zł miesięcznie\n- Więcej informacji o biznesie znajdziesz na stronie Businessinsider.com.pl\nZasiłek dla bezrobotnych został — jak co roku — zwaloryzowany w czerwcu 2025 r. Osoby pozostające bez pracy mogą liczyć na wyższe świadczenia. Dodatkowo nowa ustawa o rynku pracy i służbach zatrudnienia zastąpiła dotychczasowe przepisy, wprowadzając zmiany w tym obszarze.\nZasiłek dla bezrobotnych. Kto może otrzymać? Jakie warunki trzeba spełnić?\nDalsza część artykułu pod materiałem wideo:\nZasiłek dla bezrobotnych przysługuje osobom zarejestrowanym w urzędzie pracy, które spełniają określone kryteria. Kluczowym warunkiem jest udokumentowanie co najmniej 365 dni zatrudnienia w ciągu ostatnich 18 miesięcy przed rejestracją.\nWynagrodzenie za ten okres musiało wynosić co najmniej równowartość płacy minimalnej, od której odprowadzane były składki na Fundusz Pracy. Istnieją jednak wyjątki — w niektórych przypadkach świadczenie można otrzymać, nawet jeśli składki na Fundusz Pracy nie były opłacane.\nMinisterstwo Rodziny, Pracy i Polityki Społecznej podkreśla, że zasiłek przysługuje wyłącznie tym osobom, dla których urząd pracy nie ma propozycji odpowiedniej pracy, stażu, szkolenia czy innych form aktywizacji zawodowej.\nZasiłek dla bezrobotnych. Ile wynosi? Kwoty\nNowelizacja przepisów (Ustawa z dnia 20 marca 2025 r. o rynku pracy i służbach zatrudnienia) wprowadziła istotne zmiany w sposobie obliczania wysokości świadczenia. Zrezygnowano z wcześniejszego progu 80 proc. podstawy zasiłku dla osób z krótszym stażem pracy (mniej niż 5 lat). Obecnie wszyscy bezrobotni otrzymują 100 proc. podstawy, a osoby z ponad 20-letnim stażem mogą liczyć na 120 proc.\nOto kwoty obowiązujące od 1 czerwca 2025 r.:\n— Przez pierwsze 90 dni: 1 721,90 zł brutto (2 066,28 zł brutto dla osób z ponad 20-letnim stażem pracy);\n— Po 90. dniu: 1 352,20 zł brutto (1 622,64 zł brutto dla osób z ponad 20-letnim stażem pracy).\nWarto pamiętać, że zasiłek podlega potrąceniom z tytułu składki zdrowotnej wynoszącej 9 proc., co wpływa na ostateczną kwotę wypłacaną \"na rękę\".\nZasiłek dla bezrobotnych. Jak długo można pobierać zasiłek?\nCzas wypłaty zasiłku zależy od kilku czynników, w tym od sytuacji na lokalnym rynku pracy. Standardowo świadczenie przysługuje przez 180 dni, czyli pół roku. Jednak w powiatach, gdzie stopa bezrobocia przekracza 150 proc. przeciętnej stopy bezrobocia w kraju, okres ten może zostać wydłużony do 365 dni.\nNa dłuższy okres wypłaty zasiłku mogą również liczyć osoby, które spełniają dodatkowe kryteria, takie jak:\n— samotne wychowywanie co najmniej jednego dziecka poniżej 15. roku życia,\n— wychowywanie dziecka w małżeństwie, gdzie oboje rodzice są bezrobotni, a współmałżonek stracił prawo do zasiłku,\n— ukończenie 50. roku życia i posiadanie co najmniej 20-letniego stażu pracy.\nZasiłek dla bezrobotnych. Nowe przepisy\nZmiany wprowadzone przez nową ustawę mają na celu lepsze dostosowanie systemu świadczeń do aktualnych realiów rynku pracy. Wyższy zasiłek, który wszedł w życie od czerwca, to odpowiedź na rosnące koszty życia i inflację. Dla wielu osób pozostających bez pracy oznacza to istotne wsparcie finansowe w trudnym okresie.\nEksperci podkreślają jednak, że zasiłek dla bezrobotnych powinien być traktowany jako tymczasowa pomoc, a nie długoterminowe rozwiązanie. Kluczowe jest aktywne poszukiwanie zatrudnienia i korzystanie z dostępnych programów aktywizacyjnych oferowanych przez urzędy pracy.", "content_hash": "548c37e524298963118377ac5385575b962c908261307df92df4408065189919", "text_len": 3925}
{"schema_version": 1, "id": "e48240606785f11183f61cc81019c8c05613747c", "url": "https://businessinsider.com.pl/prawo/firma", "title": "Firma", "category": "Prawo", "scraped_at": "2025-12-13T17:36:15.488342Z", "text": "Hodowle zwierząt na futra zostaną zakazane. Przedsiębiorcy prowadzący fermy będą zobowiązani do wygaszenia działalności do końca 2033 roku. Ci, którzy zrobią to do 2031 roku, będą mogli uzyskać odszkodowanie — zdecydowali posłowie, uchwalając w piątek nowelizację ustawy o ochronie zwierząt. Od zakazu jest jednak jeden wyjątek.\nMinisterstwo Spraw Zagranicznych ponagla w sprawie pilnego procedowania projektu ustawy o cyberbezpieczeństwie. Jeśli tego szybko nie wdrożymy do porządku prawnego, Polsce grozi skarga Komisji Europejskiej do TSUE w związku z naruszeniem jednej z dyrektyw Parlamentu Europejskiego.\nPolski Fundusz Rozwoju koncentruje się na dwóch główny obszarach działalności w ramach grupy kapitałowej: wspieraniu innowacji oraz ekspansji zagranicznej — poinformował prezes PFR Piotr Matczuk. Dodał, że fundusz widzi zainteresowanie polskich przedsiębiorców zwiększenia obecności poza krajem.\nRząd kończy prace nad tzw. lex Huawei — przepisami kluczowymi dla cyfrowego bezpieczeństwa Polski. Ministerstwo Cyfryzacji zapewniło nas, że projekt będzie przedmiotem prac rządu w ciągu najbliższych tygodni. Choć po miesiącach dyskusji dostał zielone światło od Stałego Komitetu Rady Ministrów, to wygląda, że wciąż nie ma zgody w jednej sprawie. I nie chodzi o przepisy wykluczające chińskie firmy z sieci telekomunikacyjnych.\nW pierwszej połowie 2025 r. do rejestru CEIDG wpłynęło 21,5 tys. wniosków o założenie jednoosobowej działalności gospodarczej od osób nieposiadających wyłącznie polskiego obywatelstwa. Ta liczba stanowiła 14,4 proc. wszystkich zgłoszeń tego typu. Dominowali w tym zestawieniu Ukraińcy, którzy odpowiadali za blisko 17 tys. wniosków. Są w nim też jednak Rosjanie czy Włosi.\nWe wtorek w Sejmie odbyło się pierwsze czytanie projektu ustawy o rynku kryptoaktywów. W trakcie debaty posłowie krytykowali m.in. oddanie KNF nadzoru nad tym rynkiem i obciążenia, jakie wynikają z ustawy. Nowe przepisy przewidują też uregulowanie działalności kantorów internetowych. W trakcie debaty padł wniosek o odrzucenie projektu w pierwszym czytaniu.\nSenat zaproponował poprawki, wykreślające część ograniczeń dla budowy turbin wiatrowych z nowelizacji ustawy odległościowej. Zniknąć miałyby m.in. przepisy zakazujące budowy wiatraków w wojskowych strefach lotniczych. Ustawa zamraża także ceny prądu w czwartym kwartale bieżącego roku.\nW dobie dynamicznych zmian rynkowych coraz więcej dużych polskich firm rodzinnych i grup kapitałowych decyduje się na reorganizację – poprzez wydzielenie linii biznesowych, konsolidację, uproszczenie struktury lub przygotowanie do sukcesji. Zdarza się również, że reorganizacja wynika z faktu dostosowania struktury właścicielskiej czy organizacyjnej po przejęciu innych podmiotów. Takie działania mają uzasadnienie strategiczne, ale jak ostrzega Anna Turska-Tomczykowska, błędy w ich przeprowadzeniu mogą prowadzić do wieloletnich sporów z fiskusem, dodatkowych obciążeń podatkowych i strat wizerunkowych. Ekspertka z kancelarii Tomczykowski Tomczykowska radzi jak ich uniknąć.\nWe wtorek rząd przyjął nowelizację ustawy refundacji leków, która dostosuje polskie prawo do unijnego rozporządzenia w sprawie oceny technologii medycznych, zwanego \"rozporządzeniem o wspólnym HTA. W efekcie z jednej strony niektóre polskie procedury zostaną uproszczone, a z drugiej zwiększą się zadania Agencji Oceny Technologii Medycznych i Taryfikacji.\nDoskonale rozumiemy, że każda rodzina, a zatem i fundacja, to unikalna historia. To inna wizja, inne wyzwania i zupełnie odmienne potrzeby – mówi Agnieszka Dziewicka, Senior Family Officer w Banku Pekao S.A. Podkreśla, że jej bank jako jeden z pierwszych na rynku oferuje fundacjom rodzinnym możliwość finansowania. Proces kredytowy może być uruchomiony już na etapie tworzenia fundacji rodzinnej. — Już na tym etapie wspieramy naszych klientów — podkreśla ekspertka.\nW Warszawie w Naczelnym Sądzie Administracyjnym za zamkniętymi drzwiami odbyła rozprawa dotycząca przymusowej restrukturyzacji Idea Banku, związana m.in. z aferą GetBack. Wyrok ma zostać ogłoszony na początku czerwca. To rozstrzygnięcie może mieć wpływ na sprawy Getin Banku. Gra idzie o duże pieniądze, a dokładnie potencjalne odszkodowania. Sprawa jest na tyle ważna, że na rozprawie pojawił się osobiście adwokat Roman Giertych, reprezentujący Leszka Czarneckiego.\nSpołeczna inicjatywa SprawdzaMy na czele z Rafałem Brzoską miała działać do końca maja. Z informacji Business Insider Polska wynika jednak, że zespół nie skończy swojej pracy na przekazaniu rządowi 350 inicjatyw deregulacyjnych. Ma już plany na wakacje i jesień. We wrześniu chce wystartować z kolejną transzą deregulacji.\nUtworzenie fundacji rodzinnej to dopiero pierwszy krok w procesie sukcesji majątkowej. Kolejny to wyposażenie fundacji w majątek. Jednak samo przekazanie udziałów lub akcji spółek handlowych na rzecz fundacji nie rozwiązuje wszystkich kwestii — pisze Michał Boryczka, radca prawny w kancelarii Tomczykowski Tomczykowska. Ostrzega, że transakcja może uruchomić szereg dodatkowych obowiązków prawnych. Oto, na co szczególnie zwrócić uwagę, by uniknąć sankcji czy nieoczekiwanych komplikacji.\nPrawie 4 tys. wniosków o rejestrację, ponad 2,5 tys. fundacji już zarejestrowanych — to bilans po dwóch latach obowiązywania ustawy o fundacji rodzinnej. Już prawie połowa fundacji ma aktywa, które pracują, a 21 spółek giełdowych ma fundację w akcjonariacie. To wnioski z \"Raportu 2.0. Fundacje Rodzinne 2025\", który przygotował Business Insider Polska we współpracy z kancelarią Tomczykowski Tomczykowska i Bankiem Pekao SA. Dane pozytywnie zaskakują, bo oczekiwania były dużo skromniejsze.\nBlisko 2 tys. przedsiębiorców staje do sądowej walki z Polskim Funduszem Rozwoju o zwrot subwencji finansowej. I może ją wygrać. Z informacji, do których dotarł Business Insider Polska, wynika, że PFR nie ma twardych dowodów. Chodzi o firmy, które – według ogólnej rekomendacji Centralnego Biura Antykorupcyjnego – zostały zakwalifikowane jako podmioty obarczone zwiększonym ryzykiem wystąpienia przestępstw. Ustaliliśmy, jak powstawała taka negatywna rekomendacja.\nKluczowe inwestycje publiczne nie zostaną wstrzymane przez brak planów ogólnych. Chodzi o budowę m.in.: dróg, szpitali, przedszkoli, sądów, urzędów, wodociągów, które są realizowane na podstawie decyzji o ustaleniu lokalizacji inwestycji celu publicznego. Tak wynika z założeń ustawy, którą pilotuje Ministerstwo Rozwoju i Technologii.\nWarszawski sąd uchylił decyzję KRRiT przyznającą koncesję na nadawanie naziemne TV Republika i wPolsce24. Choć wyrok nie jest prawomocny, zdaniem eksperta już teraz obie stacje formalnie mogły stracić prawo do emisji w ramach ogólnopolskiej telewizji naziemnej. Czy zatem widzowie z małych miast i wsi, którzy nie mają kablówki i satelity, stracą do nich dostęp? \"Mogą stracić\" – uważa Wojciech Szymczak.\nW piątek posłowie skierowali do dalszych prac w komisjach projekt nowelizacji ustawy wiatrakowej, zgodnie z którą minimalna odległość wiatraków od zabudowań ma wynieść 500 m. Sejm opowiedział się przeciw wnioskowi posłów PiS i Konfederacji o odrzucenie projektu w pierwszym czytaniu.\nPod koniec stycznia Wojewódzki Sąd Administracyjny w Warszawie uznał, że decyzja Bankowego Funduszu Gwarancyjnego o przymusowej restrukturyzacji Getin Noble Banku została wydana z naruszeniem prawa. W opublikowanym właśnie uzasadnieniu sąd szczegółowo przedstawia swoje argumenty. Punkt po punkcie wykazuje błędy w strukturze i organizacji BFG. Jednocześnie sąd nie stwierdza, że nie zachodziły przesłanki do wydania decyzji, na co zwraca uwagę Fundusz.\nSkuteczniejsza walka z zatorami płatniczymi i nieuczciwymi kontrahentami, dalsza elektronizacja postępowań o zamówienia publiczne, zastępowanie kolejnych umów papierowych elektronicznymi, ale przede wszystkim mediacja w postępowaniu administracyjnym. To propozycje Ministerstwa Rozwoju i Technologii z tzw. drugiej transzy deregulacji.\nLoteria, nawet promocyjna, to hazard. To gra losowa w rozumieniu ustawy o hazardzie. Trzeba mieć na nią zezwolenie. Na słynną loterię Buddy \"7 aut 2!\" zgodę wydała Izba Administracji Skarbowej w Krakowie. Zgody miały też loterie organizowane przez zatrzymanego w środę Kickstera czy Adama K. Dlaczego więc trafili do aresztu, a prokuratura zarzuca im uzyskanie wpływów ze sprzedaży losów i omijanie przepisów o grach hazardowych? Odpowiedź na to pytanie nie jest prosta, ale jak mówi nam prawnik, kluczem są tu e-booki.\nW czwartek Stały Komitet Rady Ministrów ma ponownie zająć się projektem tzw. ustawy wiatrakowej. Eksperci trzymają za niego kciuki, bo, jak mówią, to projekt widmo, który pojawia się i znika, ale wciąż nie trafił do Sejmu. Głośno było o nim na początku rządów koalicji 15 października, ale potem jego przyjęcie odsuwano w czasie.\nPolski Fundusz Rozwoju składa pozwy przeciwko przedsiębiorcom, którzy w trakcie pandemii COVID-19 skorzystali z tarczy finansowej. PFR domaga się zwrotu pomocy covidowej. Problem dotyczy blisko 2 tys. firm, które dostały negatywną rekomendację Centralnego Biura Antykorupcyjnego. Problem w tym, że wiele z nich nie wie, dlaczego jest na celowniku służb. Sprawa jest na tyle kontrowersyjna, że zaangażowała się w nią Najwyższa Izba Kontroli.\nRafał Brzoska chwali się, że w ciągu 24 godzin spłynęło ponad tysiąc wiadomości z konkretnymi wskazaniami przepisów, które utrudniają życie nie tylko firmom, ale także samorządom i obywatelom. Na początek przedstawił 24 propozycje. Problem w tym, że znaczna część jest już zrealizowana, niektórymi właśnie zajmuje się Sejm, a inne oczekują na przyjęcie przez rząd w tzw. ustawie deregulacyjnej. Są też takie, które mogą uszczuplić budżet państwa i minister finansów raczej powie — nie. Zarzutów wobec inicjatywy jest znacznie więcej.\n\"Koniec ze sloganem deregulacja, czas na konkrety\" — zapowiedział premier Donald Tusk. I zwrócił się do Rafała Brzoski o przygotowanie rekomendacji, które jednak nie wymagają zmian ustawowych. Poprosił go też o zorganizowanie pierwszego posiedzenia Rady Gospodarczej. To ma się odbyć już w piątek. Premier słowem nie wspomniał, że resort rozwoju od blisko roku pracuje nad projektem ustawy deregulacyjnej, co wzbudziło zaskoczenie i zaniepokojenie, ale też nadzieję na finalizację prac.\nJeszcze w lutym Komisja Europejska przedstawi pierwszy pakiet regulacji do zmian i uproszczenia. Kolejne omnibusy jeszcze w tym roku. Ale wcześniej urzędnicy wysłuchają przedstawicieli biznesu — pisze środowa \"Rzeczpospolita\".\nW Bankowym Funduszu Gwarancyjnym nie zostały wprowadzone odpowiednie uzgodnienia strukturalne, które by zapewniły niezależności operacyjną i brak konfliktu interesów pomiędzy różnymi funkcjami Funduszu. Chodzi o funkcję kuratora banku (tymczasowego administratora), funkcję organu przymusowej restrukturyzacji oraz gwarancyjną. Tak sąd uzasadnia wyrok w sprawie Getin Noble Banku, na razie w ustnych motywach.\nWe wtorek rząd ma przyjąć przepisy, które oznaczają rewolucyjne zmiany dla palaczy i to już w 2025 r. Ceny jednorazówek, wielorazówek i podgrzewaczy wzrosną o ok. 50 zł. Znikną aromatyzowane wkłady. Młodzież nie będzie mogła też tak łatwo kupić jednorazowych e-papierosów, nawet tych bez nikotyny, czy saszetek nikotynowych. Taki będzie efekt uchwalenia trzech projektów ustaw.\nW rządzie i koalicji na razie nie ma zgody co do przepisów ograniczających sprzedaż alkoholu na stacjach paliw w godzinach od 22 do 6 rano i zakazujących sprzedaży alkoholu przez internet. Wojciech Konieczny, wiceminister zdrowia, zapowiedział w Sejmie, że decyzja w tej sprawie będzie zapewne podjęta \"niebawem, w niedługim czasie\". Jego propozycje kontrują resort rozwoju i Ryszard Petru z Polski 2050.", "content_hash": "0e12e28bbd10ca34821872e5b2f949a6dd1af3cc36626fdc1ca1084180bec708", "text_len": 11643}
{"schema_version": 1, "id": "aa9c71a7615492db8d18b265a58ff554a45ab127", "url": "https://businessinsider.com.pl/prawo/firma/knf-analizuje-dzialania-marcina-wojewodki-ekspert-wskazuje-jak-naruszyl-prawo/3wcpbtg", "title": "Afera z PKP Cargo. KNF bada transakcje. Czy Marcin Wojewódka złamał prawo?", "category": "Prawo", "scraped_at": "2025-12-13T17:36:26.615891Z", "text": "Afera z PKP Cargo. KNF bada transakcje. Czy Marcin Wojewódka złamał prawo?\nOd środy w centrum uwagi znalazł się Marcin Wojewódka, już były wiceprzewodniczący rady nadzorczej PKP Cargo. Najpierw sprzedał akcje PKP Cargo, a potem je odkupił. I nie byłoby w tym nic dziwnego, gdyby nie dwa oddzielne komunikaty. Ekspert uważa, że o jeden za dużo, a KNF przygląda się sprawie.\n- Sposób informowania o sprzedaży i zakupie akcji może naruszać art. 19 rozporządzenia MAR\n- Zdaniem prawniczki forma powiadomień o transakcjach była niezgodna z wytycznymi MAR\n- KNF analizuje już sprawę, by ocenić, czy doszło do naruszenia przepisów\n- Więcej informacji o biznesie znajdziesz na Businessinsider.com.pl\nWszystkie transakcje na akcjach PKP Cargo dokonywane przez Marcina Wojewódkę, jako wiceprzewodniczącego rady nadzorczej PKP Cargo, a wcześniej pełniącego obowiązki prezesa, są pod lupą Komisji Nadzoru Finansowego.\nSama sprzedaż i zakup akcji to nic nadzwyczajnego, ważny jest jednak sposób informowania o nich. W tej kwestii trzeba się liczyć z przepisami unijnego rozporządzenia MAR (Market Abuse Regulation, czyli w sprawie nadużyć na rynku). Wszystko wskazuje, że informacja o sprzedaży i zakupie akcji przez Marcina Wojewódkę mogła naruszyć art. 19 MAR, za co osobie fizycznej grozi nawet 2 mln zł kary. Wyjaśniamy szczegóły.\nPozostała część artykułu pod materiałem wideo\nCzy Marcin Wojewódka naruszył rozporządzenie MAR?\nAdwokat Magdalena Marczuk (dawniej Szeplik) z kancelarii Gessel, tłumaczy, że co do zasady MAR nie zabrania dokonywać transakcji członkom organów. Są one zabronione w tzw. okresie zamkniętym, czyli, przez okres 30 dni kalendarzowych przed ogłoszeniem śródrocznego raportu finansowego i w kilku jeszcze wyjątkowych sytuacjach. Tym razem one nie nastąpiły.\nOd 1 stycznia 2020 r. osoby pełniące obowiązki zarządcze oraz osoby blisko z nimi związane powinny wypełniać obowiązek jednak obowiązek notyfikacyjny zgodnie art. 19 ust. 1 MAR. Takich powiadomienia dokonuje się niezwłocznie.\nZdaniem Magdaleny Marczuk powiadomienia z art. 19 MAR, które zostały wysłane w związku z dokonanymi transakcjami, były błędne — zarówno w zakresie sposobu, jak i formy. Dlaczego?\nCzytaj też: Akcje PKP Cargo ostro w górę i w dół. Ten rollercoaster pod lupą KNF\nDlaczego mogło dojść do naruszenia rozporządzenia MAR?\nTego samego dnia, 10 grudnia, zostały wysłane dwie informacje, najpierw o sprzedaży (raport bieżący nr 125/2025), a potem o odkupieniu całej puli akcji (raport bieżący nr 127/2025). Ta druga informacja pojawiła się jednak dopiero po zakończeniu środowej sesji giełdowej, dlatego inwestorzy na to mogli zareagować dopiero w czwartek.\nMagdalena Marczuk uważa zaś, że przepisy wykonawcze do MAR wyraźnie wskazują, że wzór powiadomienia powinien zawierać informacje dotyczące wszystkich transakcji przeprowadzonych w danym dniu przez zobowiązane osoby. Mówi o tym wprost preambuła do rozporządzenia wykonawczego 2016/523 wydanego na podstawie art. 19 pkt. 15 MAR.\n— Aby upublicznić pełen ogląd sytuacji, wzór powinien umożliwiać przedstawienie pojedynczych transakcji oraz ujęcie ich w formie zbiorczej. Informacja zbiorcza powinna wskazywać wolumen wszelkich transakcji tego samego rodzaju w odniesieniu do tego samego instrumentu finansowego, przeprowadzonych w tym samym dniu obrotowym i w tym samym systemie obrotu lub poza jakimkolwiek systemem obrotu, jako pojedynczą kwotę równą sumie arytmetycznej wolumenu wszystkich transakcji — wyjaśnia Magdalena Marczuk. Jej zdaniem ustawodawca wyraźnie kładzie nacisk na to, aby formularz miał charakter zbiorczy i obejmował cały dzień, co ma znaczenie dla wskazanego \"pełnego oglądu sytuacji\".\nJest jeszcze druga kwestia, która nie przebija się w medialnej dyskusji. Chodzi o sposób przedstawienia danych w powiadomieniu, poprzez własny załącznik. — Tworzenie własnego załącznika, gdy wszystkie dane powinny zostać wskazane w treści powiadomienia, jest oczywistym naruszeniem — ocenia Magdalena Marczuk. Sprawa sprzedaży i nabycia akcji przez Marcina Wojewódkę pokazuje, jak bardzo \"szczegóły\" mają znaczenie.\nCo na to Marcin Wojewódka i KNF\nZapytaliśmy Marcina Wojewódkę, czy ma świadomość, że mógł naruszyć rozporządzenie MAR oraz czy uważa, że mógł popełnić błąd, wysyłając dwa komunikaty zamiast jednego o sprzedaży i nabyciu akcji?\nOdpowiedział, że w związku z obowiązującymi przepisami nie udziela żadnych informacji czy odpowiedzi na pytania dotyczące spółek giełdowych, z którymi jest w jakikolwiek sposób związany poza formą komunikatów giełdowych.\nZapytaliśmy też KNF:\n1. Czy zostały naruszone przepisy rozporządzenia MAR, jeśli chodzi o publikację dwóch komunikatów zamiast jednego?\n2. Czy KNF podejmie działania wobec Marcina Wojewódki?\n3. Jakie konsekwencje mogą grozić za naruszenie art. 19 MAR?\nJacek Barszczewski, rzecznik KNF odpowiedział, że środowe transakcje na akcjach spółki PKP Cargo podlegają analizie Urzędu KNF z punktu widzenia przepisów rozporządzenia MAR. — Podzielmy się naszymi ustaleniami, jak analizy zostaną sfinalizowane — zapewnił, ale nie zadeklarował, kiedy to nastąpi. W skrócie nie odpowiedział nic poza tym, co zakomunikował na platformie X. To nie jest błaha sprawa. Osobie fizycznej za naruszenia art. 19 MAR grozi do 2 mln zł kary.\nSprzedaż akcji w grudniu i zakup tego samego dnia? Może chodzić o podatki\nSprzedaż i zakup akcji tego samego dnia, zwłaszcza w grudniu, to częsta praktyka wśród inwestorów. Najczęściej decydują się oni na taki ruch w przypadku, gdy kurs giełdowy kupionych wcześniej akcji spada. Chodzi tu bowiem o podatki, a w praktyce wygenerowanie straty, którą w rozliczeniu rocznym PIT będzie można wykazać i odjąć od dochodu ze sprzedaży innych akcji lub np. zbycia jednostek w funduszach inwestycyjnych. Skutkiem takich operacji jest więc obniżenie podatku od sprzedaży papierów wartościowych, które wygenerowały zysk dla inwestora w danym roku podatkowym.\nCzytaj też: PIT za 2024 r. Rozliczamy dochody i straty kapitałowe. Są nowości i pułapki\nMożna więc kompensować dochody z akcji ze stratami z akcji. Przykładowo, jeśli inwestor sprzeda akcje ze stratą, tego samego dnia je kupi, a w przyszłym roku ich kurs wzrośnie, to inwestor od dochodu osiągniętego w 2026 r. będzie mógł odliczyć stratę wygenerowaną w 2025 r.\nObecnie dochody z funduszy trzeba bowiem rozliczać tak jak dochody ze sprzedaży akcji, a dzięki temu można łączyć dochody i strat w jednej kategorii, co oznacza możliwość skompensowania strat z akcji z zyskami z funduszy.\nW praktyce można kompensować:\n- straty z tytułu umorzenia jednostek funduszu z dochodami ze zbycia akcji,\n- straty ze zbycia akcji z dochodami z umorzenia jednostek funduszu,\n- straty z tytułu umorzenia jednostek funduszu z dochodami z umorzenia innych jednostek funduszy kapitałowych.\nPonadto straty można rozliczać jednorazowo (maksymalnie 5 mln zł) lub przez pięć kolejnych lat, jeśli dochód nie pozwala na odliczenie strat jednorazowo. W zakresie odliczenia strat obowiązują zasady wskazane w art. 9 ust. 3 ustawy o PIT.\nDotyczy to zarówno dochodów i strat z polskich funduszy (np. inwestycyjnych i ETF), jak i z funduszy zagranicznych.\nDodajmy, że nie można odliczać strat np. ze sprzedaży akcji czy funduszy z dochodami takimi jak dywidendy, czy odsetki (np. z lokat bankowych). Nadal są one rozliczane odrębnie. Więcej dowiesz się z artykułu pt.\" PIT za 2024 r. Rozliczamy dochody i straty kapitałowe. Są nowości i pułapki\".\nW przypadku jednak osób zarządzających spółkami sprzedaż i zakup akcji podlega jeszcze rozporządzeniu MAR.", "content_hash": "293577e79d280adf327d4752524e6dd35005932fef71cdd07a5e3ecacd4ab19c", "text_len": 7503}
{"schema_version": 1, "id": "0ee0e3a8d8a421f811035cc193d4f2ac5b4db9dc", "url": "https://businessinsider.com.pl/prawo/obowiazkowy-pobor-do-wojska-jaroslaw-kaczynski-zajal-stanowisko-i-podal-warunki/e7eh8bk", "title": "Przymusowy pobór do wojska. Jarosław Kaczyński zajął stanowisko", "category": "Prawo", "scraped_at": "2025-12-13T17:36:21.569713Z", "text": "Przymusowy pobór do wojska. Jarosław Kaczyński zajął stanowisko\nPrezes PiS Jarosław Kaczyński na konferencji prasowej ocenił, że Polska nie uniknie sprawy \"odwieszenia\" poboru, jeśli nie zostanie zawarty pokój na Ukrainie i nie stworzy się gwarancji bezpieczeństwa. Zaraz później wskazał na przeszkodę we wprowadzeniu obowiązkowego poboru.\nW środę szef BBN Sławomir Cenckiewicz powiedział w RMF FM, że \"musimy odwiesić zasadniczą służbę wojskową\" i \"zacząć mówić o zagrożeniach wprost, również przez przygotowanie społeczeństwa do tych zagrożeń\". W czwartek prezydent Karol Nawrocki stwierdził, że na dziś nie ma problemu z chętnymi do Wojska Polskiego, a funkcjonująca obecnie dobrowolna służba zasadnicza i Wojska Obrony Terytorialnej \"wypełniają ten zakres obowiązków\".\nDalszy ciąg tekstu pod materiałem wideo\nJarosław Kaczyński pytany o tę sprawę podczas piątkowej konferencji prasowej podkreślił, że jeśli będzie konieczność \"odwieszenia\" obowiązkowej służby wojskowej, to polska armia musi być do tego przygotowana. Jak dodał, rekruci muszą być odpowiednio wyposażeni i fachowo wyszkoleni. Jego zdaniem, w tym momencie wojsko nie jest gotowe, by \"z dnia na dzień wprowadzić obowiązkową służbę wojskową, jeżeli to nie ma być fikcja\".\nCzytaj też: Wojsko szykuje powołania. MON wydał rozporządzenie\n— Ale jeżeli ta sytuacja, którą niektórzy określają — chociaż według mnie przesadnie — jako sytuację zbliżającej się wojny, będzie trwała, jeżeli nie zostanie zawarty pokój na Ukrainie i nie zostaną stworzone pewne gwarancje bezpieczeństwa, to z całą pewnością tego nie unikniemy — podkreślił. Prezes PiS dodał, że ta sytuacja jest \"w szczególności przykra dla młodego pokolenia mężczyzn\".\n\"Wojsku brakuje środków\"\nObecny na konferencji przewodniczący klubu PiS, b. szef MON Mariusz Błaszczak zauważył, że wojsku brakuje środków w celu stworzenia etatów dla zawodowych żołnierzy. Jak dodał, osoby, które zgłaszają się do służby, nie są przyjmowane do jednostek wojskowych. Jego zdaniem, w Polsce brakuje zaplecza infrastrukturalnego i instruktorów prowadzących szkolenia wojskowe. Podkreślił, że należy zbudować silne instytucje wojskowe, by później móc rozpocząć \"odwieszanie\" poboru.\nZasadnicza służba wojskowa jest zawieszona od stycznia 2010 r. — w ramach programu przejścia na armię zawodową. W związku z tym w 2009 r. kwalifikacja wojskowa zastąpiła obowiązkowy pobór, a jej celem jest zebranie informacji o stanie zdrowia fizycznego i psychicznego młodych ludzi, pod kątem ich predyspozycji do służby w wojsku.", "content_hash": "9a9c428d1a5d58cb93af1687381dc58926a8180ff6e378886784fb5fbe3115a0", "text_len": 2519}
{"schema_version": 1, "id": "84637a94a8829b7f2a46d07e470c5ddf524d7d4a", "url": "https://businessinsider.com.pl/prawo/opinie", "title": "Opinie", "category": "Prawo", "scraped_at": "2025-12-13T17:36:19.006310Z", "text": "\"Ratowanie budżetu przed załamaniem nie legitymizuje naruszania konstytucji\" — pisze konstytucjonalista prof. Ryszard Piotrowski w opinii przygotowanej na zlecenie Związku Banków Polskich. Zdaniem profesora projekt narusza trzy zasady. Jego opinia to prawna broń banków przeciwko podwyższeniu CIT dla instytucji finansowych. Rząd potrzebuje wpływów, aby spiąć budżet na 2026 r.\nJak nie drzwiami, to oknem. Tak można określić nową metodę koalicji na obejście weta prezydenta. Jak inaczej bowiem nazwać sytuację, gdy z jednej strony rząd już kończy prace nad projektem zwiększającym akcyzę na alkohol, podatek od hazardu i opłatę cukrową, a z drugiej rozpoczyna pracę nad niemal identycznym?\nProjekt ustawy przygotowany przez ministra sprawiedliwości Waldemara Żurka, który ma uregulować status tzw. neosędziów, nie rozwiązuje problemu praworządności — ostrzega Bartosz Pilitowski. Prezes Fundacji Court Watch Polska w rozmowie z Business Insider Polska mówi, dlaczego przepisy w obecnym kształcie łamią konstytucję, grożą falą skarg do europejskich trybunałów i zamiast wyciszyć spór, mogą jeszcze go zaostrzyć.\nProf. Marcin Wiącek, rzecznik praw obywatelskich, rzuca nowe światło na uchwałę Sądu Najwyższego, w której pojawia się wyrok niebyły. Nie chce jej komentować wprost, ale w rozmowie z Business tłumaczy, w jakich konkretnych okolicznościach można uznać orzeczenia SN za nieistniejące. To skutek wyroku TSUE. Zdaniem rzecznika z jednej strony problem nie dotyczy wyłącznie Izby Kontroli Nadzwyczajnej i Spraw Publicznych, z drugiej nie wszystkich sędziów powołanych przez neoKRS.\nOdpowiedzialność za problemy z KPO ponosi Ministerstwo Funduszy i Polityki Regionalnej, któremu szefuje Katarzyna Pełczyńska-Nałęcz. Tak uważa radca prawny dr Krzysztof Brysiewicz, który specjalizuje się w funduszach unijnych. Mówi wprost: — Za powstanie większości nieprawidłowości — przez wadliwe skonstruowanie warunków dofinansowania — odpowiada ona i podlegli jej urzędnicy. I wyjaśnia, dlaczego mimo głośnych zapowiedzi nie ma podstaw do rozliczenia przedsiębiorców i skutecznego zobowiązania do zwrotu dofinansowania.\nZgodnie z konstytucją to rząd odpowiada za prowadzenie polityki wewnętrznej i zewnętrznej. Prezydent nie jest ośrodkiem konkurencyjnej władzy wykonawczej ani ośrodkiem sprawowania nadzoru nad rządem. Nikt mu takich uprawnień nie nadał — mówi Maciej Berek, minister w Kancelarii Premiera. W rozmowie z Business Insider Polska podaje szczegóły nowego programu rządu i wyjaśnia, skąd będą pieniądze na jego realizację.\nBanki od dawna są na cenzurowanym — zarzuca im się niemal wszystko, często bez większych podstaw — pisze adwokat Wojciecha Wandzel z kancelarii KKG Legal. Jego zdaniem szczególnie absurdalny jest jeden z ostatnich zarzutów, które pojawiły się w Business Insider Polska po opinii Rzecznika Generalnego TSUE. Chodzi o twierdzenie, że banki miały łamać przepisy przy umowach zawieranych przed 2017 r. Problem w tym, że mowa o regulacjach, które… wtedy jeszcze nie istniały. Mec. Wandzel polemizuje też z innymi stwierdzeniami.\nJuż 11 września poznamy opinię Rzecznika Generalnego Trybunału Sprawiedliwości Unii Europejskiej w sprawie dotyczącej stawki WIBOR. Na sam wyrok poczekamy jeszcze co najmniej kilka miesięcy, ale opinia będzie jego zapowiedzią. Tomasz Leśko, radca prawny, wyjaśnia, o co toczy się gra w tym sporze. Gra toczy się o stabilność gospodarki i pewność prawa, które opierają się na dotrzymywaniu umów i przewidywalności orzecznictwa.\nJednym z argumentów podnoszonych przez kredytobiorców i ich pełnomocników w sporach dotyczących kredytów złotowych, jest rzekomy brak nadzoru nad procesem ustalania wskaźnika WIBOR. Prawnicy Joanna Róg-Dyrda oraz Tomasz Orczykowski obalają wszystkie mity na temat braku nadzoru. Przekonują, że nadzór nad WIBOR-em miał co prawda w poszczególnych latach różny charakter, ale od początku był zinstytucjonalizowany. Wskazują też, że do kontroli organów administracji powołane są sądy administracyjne, a nie powszechne rozstrzygające spory kredytowe. Ich argumenty mogą się okazać orężem, także przed TSUE.\nPierwsze posiedzenie pełnego składu Trybunału Stanu w tej kadencji przeszło do historii. Wszystko przez awanturę w sprawie immunitetu Małgorzaty Manowskiej. Może się okazać, że będzie to jednocześnie ostatnie posiedzenie, choć nie musi. Od tego, co się wydarzy, będzie bowiem zależało, czy pierwsza prezes Sądu Najwyższego straci fotel przewodniczącej, na czym zależy koalicji rządzącej. Oto stan gry na dziś i możliwe scenariusze.\nKażdy przedsiębiorca, decydując się na udział w programie pomocowym realizowanym przez Polski Fundusz Rozwoju, zaakceptował możliwości żądania zwrotu udzielonych środków na podstawie rekomendacji zewnętrznych podmiotów — przekonuje Anna Olechowicz, radca prawny. I na konkretnych przykładach pokazuje, że dokumenty przekazane przez CBA w toku postępowań sądowych wskazują wprost, że pomoc uzyskały także podmioty, które nadużyły zaufania państwa.\nZ dostępnych danych wynika, że Polski Fundusz Rozwoju skierował już ponad 16 tys. wezwań do zapłaty oraz kilka tysięcy pozwów przeciwko przedsiębiorcom. Z doświadczeń kancelarii Sobota Jachira wynika jednak, że część roszczeń Funduszu może być skutecznie podważona w sądzie. I nie chodzi tylko o sprawy, których podstawą była negatywna rekomendacja CBA. Mec. Łukasz Musiał pokazuje wygrany spór o zwrot umorzonej subwencji.\nProjekt nowej ustawy o kredycie konsumenckim oznacza fundamentalne zmiany dla przedsiębiorców świadczących usługi odroczonych płatności. Kierunek wytyczony przez unijną dyrektywę często będzie wiązać się z koniecznością przedefiniowania modeli biznesowych. Dlaczego? Krok po kroku wyjaśnia dr Wanesa Choptiany-Mańka z Uniwersytetu WSB Merito w Warszawie.\nW ostatnim czasie w mediach społecznościowych pojawia się wiele wypowiedzi dotyczących tzw. sankcji kredytu darmowego (SKD) jako prostego sposób na \"odzyskanie\" pieniędzy z zawartych wcześniej umów kredytowych (kredytów gotówkowych). Adwokat Wojciech Wandzel z kancelarii KKG Legal, na sprawę patrzy inaczej i przedstawia drugą stronę medalu. Zwraca uwagę, że rynek roszczeń z tytułu SKD jest zdominowany przez firmy odszkodowawcze i parakancelarie.\nChoć są wakacje, to w debacie publicznej nie milkną dyskusje o skutkach zniesienia prac domowych przez ministrę edukacji Barbarę Nowacką przy akceptacji premiera Donalda Tuska. Nauczyciele i rodzice w tej decyzji widzą przyczyny pogorszenia wyników uczniów. Adwokat Grzegorz Prigan idzie krok dalej. Analizuje czy polityczna decyzja, która jego zdaniem przyczyniła się do edukacyjnej ruiny, może skutkować odpowiedzialnością przed Trybunałem Stanu.\nNa stronach Rządowego Centrum Legislacji opublikowany został kolejny projekt ustawy o zmianie ustawy o świadczeniu usług drogą elektroniczną oraz niektórych innych, który wdraża unijne rozporządzenie DSA (Akt o usługach cyfrowych). Dorota Głowacka i Anna Obem z Fundacji Panoptykon zwracają uwagę, że Ministerstwo Cyfryzacji uwzględniło wiele postulatów organizacji broniących wolności w sieci, ale możliwość odwołania się od niesłusznie nałożonej blokady wciąż jest ograniczona.\nWarszawski Sąd Okręgowy zapytał Trybunał Sprawiedliwości Unii Europejskiej o fundamentalną kwestię, ważną dla blisko 200 tys. spraw. \"Orzeczenie Trybunału zaważy na tym, czy polscy frankowicze będą mogli dalej dochodzić pełnego zwrotu wszystkich wpłat na rzecz banków i odsetek\" — piszą w komentarzu dla Business Insidera Radosław Górski i Piotr Pląska, którzy reprezentują konsumentów w tej konkretnej sprawie. I wyjaśniają w siedmiu punktach stanowisko sądu, ale także tłumaczą, dlaczego nie powinno być wątpliwości tam, gdzie od dawna już ich nie było.\nRozgorzała ostatnio burzliwa debata dotycząca działań Marcina Kubiczka, syndyka Getin Noble Banku, ale też Idea Banku. W rozmowie z Business Insider Polska Marcin Kubiczek odpowiada na pytania o konflikt interesów, jak dobiera sobie współpracowników, ile kosztują spory z frankowiczami, ale nie tylko.\nWraz z dynamicznym rozwojem rynku kryptowalut rośnie również potrzeba jego skutecznej regulacji — zarówno w zakresie przeciwdziałania nadużyciom finansowym, jak i zapewnienia przejrzystości podatkowej. W odpowiedzi na te wyzwania Unia Europejska wprowadza zmiany, które mają ujednolicić zasady obrotu aktywami cyfrowymi. Adwokat Tomasz Konarzewski z kancelarii Tomczykowski Tomczykowska wyjaśnia obowiązujące zasady rozliczania się z przychodów z kryptowalut i ostrzega przed skutkami zmian w prawie.\nOd 13 lipca obowiązuje duża część przepisów tzw. pierwszego rządowego pakietu deregulacyjnego. Ustawa wprowadza elektroniczne umowy leasingu, mniej kontroli w firmach, wiele uproszczeń dla prowadzenia działalności gospodarczej. Przede wszystkim przewiduje istotne zmiany w postępowaniu administracyjnym. Sześć najważniejszych opisuje radca prawny Dariusz Rosolski z kancelarii BLSK. Wyjaśnia czym są doręczenia zastępcze, decyzje \"hybrydowe\" czy nowe zasady autokontroli.\n28 czerwca 2025 r. to data, która na zawsze zmieniła oblicze marketingu w Polsce, jak również w całej Unii Europejskiej. W tym dniu weszła w życie ustawa o zapewnieniu dostępności w produktach i usługach. Dla marketerów oznacza to konieczność fundamentalnej rewizji strategii, procesów i narzędzi komunikacji z klientami. Co muszą zrobić, jak wesprzeć swoje firmy? Na trudne pytania odpowiada Magdalena Murzyn z Uniwersytetu WSB Merito we Wrocławiu.\nUchwała Sądu Najwyższego stwierdzająca ważność wyborów prezydenckich jest jak kawałek błękitnego nieba w czasie politycznego sztormu. Teraz ruch należy do marszałka Sejmu Szymona Hołowni, który już zdecydował, co zrobi. Wybrał łagodny kurs i zapowiedział, że odbierze przysięgę prezydencką od Karola Nawrockiego. Nie chce kierować nas w oko konstytucyjnego cyklonu, czego domaga się część polityków.\nKomentarze po wyrokach TSUE w sprawach tzw. frankowiczów przyzwyczaiły opinię publiczną do panującego dwugłosu środowisk reprezentujących przeciwne strony sporu. Radca prawny Wojciech Bochenek uważa, że od czasów sprawy Dziubak przekonaliśmy się, że tu nie ma przegranych i zarówno konsumenci, jak i banki mogą z nich wyciągnąć coś dla siebie. — Opinie, tezy oraz komentarze najlepiej weryfikuje upływający czas i spadające kartki kalendarza, oraz co najważniejsze dla prawników, kierunek, w jakim ukształtowało się orzecznictwo — zwraca uwagę pełnomocnik konsumentów.\nNasza strategia postawi z głowy na nogi polskie mieszkalnictwo — deklaruje Tomasz Lewandowski, wiceminister rozwoju i technologii. Podkreśla, że skoro zwiększą się wydatki na budownictwo społeczne, to powinny być efektywnie wydawane. — Jeżeli chcemy położyć na stole miliardy złotych na budownictwo komunalne i społeczne, jeżeli mam tego z przekonaniem bronić w Sejmie, to musimy uporządkować system. Bez tego, to byłby populizm, a nie mądra polityka mieszkaniowa — podkreśla w rozmowie z Business Insider Polska.\nPolskie prawo spadkowe stoi u progu rewolucji. Czy Polska ma szansę wyprzedzić inne kraje i jako pierwsza w Europie wprowadzić regulacje dotyczące testamentu audiowizualnego? — Tak, ale pod warunkiem, że ustawodawca odważy się wyjść naprzeciw zmieniającym się potrzebom społecznym i technologicznym, a także towarzyszącym temu rozwojowi zagrożeniom — odpowiada radca prawny Karolina Rybak. Pierwszy krok został już uczyniony.\nRafał Trzaskowski przegrał wybory prezydenckie, ale Donald Tusk nie chce rozliczeń. — Jeśli premier nie chce zapracować na dotkliwą porażkę w wyborach parlamentarnych za dwa lata, musi natychmiast rozpocząć inny proces: odbudowy poczucia sprawiedliwości. Potrzebna jest nowa filozofia działania państwa: oparta na szacunku, dostępności, uczciwości i sprawności — mówi Krzysztof Izdebski z Fundacji Batorego. W rozmowie z Business Insider punktuje błędy i wskazuje kierunki działania.\n\"Im więcej przepisów, tym łatwiej dużym graczom, takim jak my. Ale to nie o nas chodzi\" — mówi Rafał Brzoska w rozmowie z Business Insider Polska. Szef InPostu zapewnia, że nie ma ambicji politycznych, a wsparcie deregulacji uważa za swój obywatelski obowiązek. Jednocześnie zdradza, że planuje ekspansję na kolejne europejskie rynki. W grze są trzy kraje.\nAdam Bodnar, minister sprawiedliwości i prokurator generalny, odpiera zarzuty o odpowiedzialność za porażkę Rafała Trzaskowskiego w wyborach prezydenckich. W rozmowie z Business Insiderem tłumaczy, dlaczego dotąd nie udało się przeprowadzić pełnej reformy sądownictwa, ale mówi też, co dalej z KRS, gdy Karol Nawrocki odmówi współpracy. Zapowiada kontynuację rozliczeń polityków PiS i nie unika pytania o aferę GetBack.\nRząd chwali się deregulacją prawa na niespotykaną dotąd skalę, opartą na rekomendacjach zespołu Rafała Brzoski. Milczy jednak o najważniejszym: złamaniu fundamentalnych zasad stanowienia prawa. Czy za fasadą \"społecznego zaangażowania\" nie kryje się po prostu nieopodatkowany, nieujawniony lobbing — zastanawiają się adwokaci Grzegorz Prigan i Karol Pachnik.", "content_hash": "05ca13f6a19028fe551600d31fa838d248a6a977c032ef38b2321c4785f96f9e", "text_len": 12929}
{"schema_version": 1, "id": "878642e97763660fc1eae6ad1c9d1935debee2c0", "url": "https://businessinsider.com.pl/prawo/podatki", "title": "Podatki", "category": "Prawo", "scraped_at": "2025-12-13T17:36:16.654171Z", "text": "Wielu przedsiębiorców pod koniec roku może wpaść w wyższy próg przychodowy składki zdrowotnej. A to oznacza konieczność dopłat. Tłumaczymy ile trzeba dopłacić, jeśli w grudniu przychód liczony od początku roku przekroczy 60 tys. zł lub 300 tys. zł. Dopłaty można jednak uniknąć, ale trzeba działać. Ekspert mówi, co można zrobić.\nJeśli wiosną przyszłego roku nie chcesz martwić się, czy w corocznym zeznaniu podatkowym wyjdzie ci spora dopłata, to masz ostatnie kilka tygodni, by zacząć działać. Dzięki temu, zamiast dopłaty może się pojawić zwrot i to nawet na poziomie 3-4, a w przypadku przedsiębiorców aż 5 tys. zł. Wystarczy prosty trik, na który zostało mało czasu.\nMinistra zdrowia Jolanta Sobierańska-Grenda po raz kolejny zabrała głos nt. składek zdrowotnych. W TVN24 przyznała, że nie wystarcza, by pokryć wszelkie koszty. Jakie plany ma więc resort zdrowia?\nSkładka zdrowotna to dla przedsiębiorców i etatowców duże obciążenie. W 2026 roku będzie ono jeszcze większe i to nawet dla miliona małych przedsiębiorców, którzy opłacają minimalną składkę. Tłumaczymy, jakie składki trzeba będzie płacić w 2026 r., w zależności od formy opodatkowania.\nMamy już estoński CIT. Teraz planowany jest projekt ustawy zakładający zwolnienie z podatku dla polskich inwestorów kapitałowych na wzór rozwiązań szwedzkich. Chodzi o nowy podatek od wartości aktywów zgromadzonych na OKI, czyli np. oszczędności i akcji włożonych do osobistych kont inwestycyjnych. Nie będzie od nich podatku Belki, a dodatkowo będzie zwolnienie z podatku OKI. Nie brak tu jednak zaskoczeń.\nMinister finansów wydał interpretację ogólną w sprawie podatku od nieruchomości. Wyjaśnił, kiedy grunty, budynki i budowle należy uznawać za związane z prowadzeniem działalności gospodarczej. To kluczowe zagadnienie dla firm i samozatrudnionych. Minister przyznał wprost, że nie wystarczy przeczytać przepisów.\nWiceminister finansów Jarosław Neneman nie ma najlepszych wiadomości dla branży tytoniowej w Polsce. Projekt zmian w akcyzie jeszcze w grudniu ma trafić do konsultacji publicznych. Ministerstwo Zdrowia zaś finalizuje prace nad ustawą, która ma zakazać sprzedaży jednorazowych e-papierosów i aromatyzowanych saszetek.\nOd 1 stycznia 2026 r. zmieni się limit kosztów uzyskania przychodu dla samochodów spalinowych i hybrydowych — spadnie ze 150 tys. zł do 100 tys. zł. Część przedsiębiorców zastanawia się, czy leasing finansowy, zamiast najbardziej popularnego leasingu operacyjnego, uchroni przed tymi zmianami. Doradcy podatkowi odpowiadają.\nNowe, niższe limity dla samochodów firmowych, niższe limity dotyczące różnych preferencji i ksiąg, wyższy CIT dla banków — to tylko kilka niekorzystnych zmian w podatkach, jakie zaczną obowiązywać od 1 stycznia 2026 r. W praktyce jest ich więcej, a jeszcze wszystkiego nie wiemy, bo czekamy na decyzje prezydenta. Są też dobre wiadomości.\nJuż od 1 lutego 2026 r. podatnik może zostać ukarany za brak odpowiedniej informacji w JPK_VAT o fakturach wystawionych lub odebranych z KSeF. Ministerstwo Finansów rozważa jeszcze, czy tego nie zmienić. Od lutego 2026 r. wzrośnie też ryzyko sankcji przewidzianych w kodeksach karnych. A od 2027 r. na podatników czeka pułapka. Kto w nią wpadnie, może słono zapłacić.\nMinisterstwo Finansów odniosło się do nowości w KSeF, które ostatnio opisywaliśmy, czyli do rozbieżności w limitach przesyłania faktur w KSeF, możliwych karach już od 1 lutego 2026 r., korektach technicznych i dochowaniu należytej staranności. Resort w stanowisku przesłanym Business Insiderowi tłumaczy zmiany. Przekonuje też, że administracja dzięki KSeF będzie skuteczniej ścigała oszustwa VATowskie. Eksperci wcześniej wskazywali co innego.\nUszczelnienie PIT i CIT miało zacząć obowiązywać od 1 stycznia 2026 r. Jak informowaliśmy wcześniej, rząd nie zdążył jednak ze zmianami. Dlatego ulga IP Box, ulga mieszkaniowa, estoński CIT, a także darowizny samochodów poleasingowych i ryczałt ewidencjonowany nie zostaną uszczelnione. Resort finansów w odpowiedzi na pytania Business Insidera przyznał jednak, że reformy nie porzuca.\nOd 1 stycznia 2026 r. dla samochodów spalinowych i większości klasycznych hybryd limit kosztów podatkowych spadnie z obecnych 150 tys. zł do 100 tys. zł. Przedsiębiorcy ruszyli więc po zakupy samochodów, aby skorzystać jeszcze z wyższego limitu. A co z leasingiem? Wyjaśnił to dyrektor Krajowej Informacji Skarbowej w nowych interpretacjach podatkowych.\nKrajowy System e-Faktur przewiduje, że na wizualizacjach faktur wystawianych w trybie offline z powodu awarii czy niedostępności systemu będą umieszczane dwa kody QR. Jeden pozwoli sprawdzić fakturę w KSeF, gdy ona tam już trafi, a drugi, przez weryfikację certyfikatu, ma potwierdzać, kto wystawił fakturę. Eksperci zgłaszają wątpliwości dotyczące właśnie certyfikatu. Na prośbę Business Insidera odnosi się do nich Spółka Aplikacje Krytyczne, zajmująca się techniczną stroną KSeF.\nKrajowy System e-Faktur będzie rewolucją podatkową, która wpłynie na procesy biznesowe — od sprzedaży, przez zakupy i logistykę, po księgowość. Jak się przygotować, co zrobić, a przede wszystkim: na co uważać? Na te i wiele innych pytań będą odpowiadać Sebastian Lasek, prezes spółki Aplikacje Krytyczne, która odpowiada za KSeF oraz Paweł Krupa z Comarch ERP.\nPrzedsiębiorcy mają już tylko kilka dni na złożenie wniosku o wakacje składkowe. To ostatnia szansa w tym roku, aby nie zapłacić składek ZUS. Składki za grudzień 2025 r. zapłaci za przedsiębiorcę państwo. Oszczędności wynoszą od 442,90 zł do 1773,96 zł, w zależności jaki ZUS opłaca przedsiębiorca. Wniosek można złożyć wyłącznie przez PUE ZUS.\nPodatnicy, prowadzący określony rodzaj działalności gospodarczej, muszą instalować kasy fiskalne online. Część podatników może więc jeszcze korzystać z kasy fiskalnej starego typu, z elektronicznym zapisem kopii. Problem pojawia się, gdy chcą rozszerzyć działalność na czynności, które są objęte obowiązkiem ewidencjonowania przy pomocy kasy fiskalnej online. Co w takiej sytuacji? Wyjaśnił to Dyrektor Krajowej Informacji Skarbowej w nowej interpretacji.\nNie wszystkie faktury będą przechodziły przez Krajowy System e-Faktur w 2026 r. Standardem, od 1 lutego i 1 kwietnia przyszłego roku mają być oczywiście faktury ustrukturyzowane, czyli właśnie w KSeF. Przedsiębiorcy będą mogli jednak nadal wystawiać faktury przy użyciu kas fiskalnych online.\nNie będzie pakietu uszczelniającego PIT i CIT w 2026 r. Rząd nie przyjął bowiem projektu nowelizacji, choć miał to zrobić we wrześniu. W praktyce Sejm i Senat nie zdążą uchwalić zmian w leasingu, uldze mieszkaniowej, IP Box, ryczałcie ewidencjonowanym czy estońskim CIT. Nawet gdyby rząd przeprowadził projekt przez parlament jednego dnia, to prezydent ma 30 dni na decyzję, czy go podpisać, czy zawetować.\nMinisterstwo Finansów we wrześniu zaproponowało zmiany w opodatkowaniu leasingu samochodów. Resort chce bowiem ograniczyć obecne, legalne optymalizacje. Proponuje uszczelnienie przepisów, które istotnie ograniczą wykupy samochodu z leasingu i darowanie pojazdu np. żonie czy dziecku. Dziś w ten sposób można prosto i szybko uniknąć podatku. Z tymi zmianami jest jednak zasadniczy problem.\nOd 1 lutego 2026 r. firmy mogą mieć problemy z rozpoznaniem, które faktury powinny opłacić. W obiegu będą bowiem różne dokumenty — stare faktury, czyli papierowe i elektroniczne (np. w formie pdf), faktury ustrukturyzowane, czyli do odbioru z KSeF, a niewykluczone również, że pojawią się puste faktury. Kto się w tym pogubi, może w najlepszym razie zapłacić podwójnie.\nFreelancerzy korzystający z platform do wystawiania faktur mogą narazić się na zarzut prowadzenia niezarejestrowanej działalności gospodarczej. Eksperci ostrzegają jednak, że równie duże ryzyko ponoszą zleceniodawcy — mogą otrzymać fakturę od podmiotu, który faktycznie nie świadczył usługi, co prowadzi do utraty prawa do odliczenia VAT i może skutkować odpowiedzialnością karną.\nPodatki, składki ZUS i składka zdrowotna. To one powodują, że masz mniej na koncie z prowadzonej działalności gospodarczej. Daniny trzeba płacić co miesiąc, ale niekoniecznie tak dużo, jak obecnie. To zależy od formy opodatkowania, która rzutuje też na składkę zdrowotną. Warto więc sprawdzić, czy obecna forma opodatkowania jest optymalna, czy lepsza będzie inna. Mamy wyliczenia dla trzech poziomów przychodów i kosztów.\nKrajowy System e-Faktur to duża rewolucja. Wejście w życie obowiązkowego KSeF będzie oznaczać, że fiskus będzie widział wszystkie faktury w całości i na bieżąco. Obieg poza KSeF praktycznie ma zniknąć. To oznacza, że fiskus będzie miał dużo większą kontrolę i wiedzę o transakcjach. Czy to oznacza również, że firmy będą lepiej chronione przed oszustwami albo że łatwiej będzie im dochować należytą staranność? W praktyce, jak mówią eksperci, będzie gorzej i trudniej niż obecnie.\nOd 1 stycznia 2026 r. podwyższony zostanie limit tzw. zwolnienia podmiotowego w VAT, czyli ze względu na wielkość sprzedaży, z obecnych 200 tys. zł do 240 tys. zł. Na zmianie mają skorzystać mikroprzedsiębiorcy, bo nie będą musieli rozliczać VAT, jeśli sprzedaż nie przekroczy limitu. Sławomir Mentzen dopytywał w interpelacji, czy z nowego limitu będą mogli skorzystać również przedsiębiorcy, u których sprzedaż w 2025 r. przekroczy 200 tys. zł, ale będzie niższa niż 240 tys. zł. I są dla nich dobre wieści.\nKrajowy System e-Faktur może być skutecznym narzędziem w walce z oszustwami podatkowymi, ale jednocześnie rodzi poważne wątpliwości dotyczące bezpieczeństwa zgromadzonych danych. Jak donosi \"Rzeczpospolita\", wciąż nie został pod tym kątem przebadany przez instytucje zajmujące się cyberbezpieczeństwem państwa. \"To tykająca bomba\" — czytamy w dzienniku.\nNowelizacja ustawy o CIT, która ma wprowadzić zmiany w opodatkowaniu fundacji rodzinnej od 2026 r., czeka już tylko na podpis prezydenta. Przewiduje ona uszczelnienie przepisów podatkowych, w tym wprowadzenie trzyletniej blokady sprzedaży aktywów wniesionych do fundacji (np. udziałów i akcji).\nPodatek potocznie nazywa się \"cukrowym\" i nałożony został na napoje słodzone. Sęk w tym, że w ustawie jeden cukier drugiemu nierówny i przepisy zawierają furtki. Ludzie z cukrzycą też nie mogą powiedzieć, że ich on nie dotyczy, mimo że unikają napojów z cukrem, za to wykorzystują te ze sztucznymi słodzikami. Co więcej, w przypadku VAT podatkowo preferowane są napoje słodzone sokiem w porównaniu z wodą mineralną. To wszystko wypacza prozdrowotną ideę samego opodatkowania i sprowadza go do \"podatku od amerykańskich napojów\" lub do zwykłego instrumentu wzrostu wpływów podatkowych.\nCentra danych są postrzegane jako kierunek inwestycyjny z dużym potencjałem. Pierwsze takie inwestycje powstały już kilkanaście lat temu. Można oczekiwać, że takich miejsc będzie powstawać coraz więcej. Wymagają one zaangażowania sporych środków finansowych, co wynika zwłaszcza z drogich elementów hardware. Z punktu widzenia inwestora, dla opłacalności inwestycji niezbędna jest wiedza o bieżących kosztach utrzymania centrum danych. A istotnym może okazać się podatek od nieruchomości.", "content_hash": "9a164289f3815cb180b313a3ea10152604aae00b45387a3d88b0563d1ef7e97c", "text_len": 11029}
{"schema_version": 1, "id": "6c6ea5dd3958b58c9621cffeda9168c3736e2973", "url": "https://businessinsider.com.pl/prawo/podatki/podatki-na-2026-rok-prezydent-karol-nawrocki-zdecyduje-o-waznych-zmianach/jbxb86b", "title": "Te zmiany w podatkach czekają na podpis prezydenta. Większość ma wejść w życie 1 stycznia", "category": "Prawo", "scraped_at": "2025-12-13T17:36:24.120075Z", "text": "Choć mamy połowę grudnia, to podatnicy, przedsiębiorcy i księgowi nadal nie znają wszystkich zmian w podatkach, jakie zaczną obowiązywać od 1 stycznia 2026 r. Do tej listy Senat dodał w środę trzy kolejne zmiany ważne dla przedsiębiorców i osób otrzymujących darowizny i spadki. Musi je jeszcze podpisać prezydent. Lista ustaw do podpisu nadal jest długa.\nNa dwa tygodnie przed Nowym Rokiem nie znamy wszystkich zmian w podatkach. Część przepisów czeka na podpis prezydenta i publikację w Dzienniku Ustaw. Chodzi o zmiany w PIT korzystne dla podatników, ale też zmiany w podatku od spadków i darowizn.\nPonieważ są one korzystne, to zgodnie z wytycznymi Trybunału Konstytucyjnego, mogą być ogłoszone w grudniu. Podatnicy mogą jednak czuć się zawiedzeni, bo koalicja rządząca obiecywała, że zmiany w podatkach zasadniczo będą wprowadzane z półrocznym vacatio legis.\nTłumaczymy, jakie zmiany czekają na decyzję prezydenta Karola Nawrockiego.\nCzytaj też: Co się zmieni w podatkach od 1 stycznia 2026 r. Znów długa lista\nJakie zmiany w podatkach na 2026 r. przyjął Senat\nW środę Senat przyjął dwie ważne zmiany w PIT. Wejdą w życie 1 stycznia 2026 r. pod warunkiem że podpisze je prezydent Karol Nawrocki.\nPierwsza nowelizacja zakłada, że osoby, które kupiły akcje lub obligacje, a następnie zostały one przymusowo umorzone na podstawie decyzji Bankowego Funduszu Gwarancyjnego (BFG), będą mogły stratę (czyli wydatki na objęcie lub nabycie akcji, lub obligacji) odliczyć podatkowo od innych przychodów z kapitałów pieniężnych. Przymusowe umorzenie akcji lub innych papierów wartościowych w wyniku decyzji administracyjnej BFG będzie traktowane jako odpłatne zbycie akcji bądź obligacji. W konsekwencji wydatki na objęcie lub nabycie umorzonych akcji i obligacji będą stanowić koszty uzyskania przychodów z ich odpłatnego zbycia — w roku podatkowym, w którym zostały umorzone.\nDruga nowelizacja PIT przewiduje podwyższenie limitu przychodów w kasowym PIT z 1 mln zł do 2 mln zł. Ministerstwo Finansów przekonuje, że dzięki tej zmianie więcej przedsiębiorców skorzysta z kasowego PIT. W 2025 rok tę formę rozliczeń PIT wybrało bowiem jedynie 1673 przedsiębiorców, co — jak policzył Piotr Juszczyk, główny doradca podatkowy InFakt — stanowi około 0,001 proc. wszystkich prowadzących jednoosobową działalność gospodarczą.\nKasowy PIT polega na tym, że przedsiębiorca może zapłacić podatek dochodowy dopiero w momencie, gdy dostanie zapłatę za towar lub usługę, ale nie później niż w ciągu dwóch lat. Innymi słowy, kasowy PIT pozwala odroczyć zapłatę podatku maksymalnie o dwa lata. Jeśli w tym czasie kontrahent nie zapłaci należności, podatnik musi wpłacić podatek do urzędu skarbowego (chyba że po tym czasie skorzysta z ulgi na złe długi w PIT).\nJak mówi Piotr Juszczyk, podniesienie limitu przychodów do 2 mln zł zdecydowanie rozszerza grono uprawnionych, co jest szczególnie istotne w branżach usługowych i handlowych, w których liczba faktur i przychody są wyższe. — Wyższy limit nie rozwiązuje jednak podstawowych wad kasowego PIT. Kluczowym problemem nadal jest to, że po dwóch latach podatek trzeba zapłacić niezależnie od otrzymania zapłaty, a do tego przedsiębiorca musi prowadzić dodatkowe ewidencje i skrupulatnie monitorować wpływy. Dlatego nie spodziewam się radykalnego wzrostu popularności kasowego PIT. W wielu przypadkach nadal korzystniejsza i prostsza może okazać się ulga na złe długi — tłumaczy Piotr Juszczyk. Dodaje, że barierą kasowego PIT nie jest sam limit, ale złożoność rozliczeń i ryzyka związane z wyborem nieoptymalnej formy podatku, a tych barier nowelizacja nie ruszy.\nCo ma się zmienić w podatku od spadków i darowizn\nSenat w środę uchwalił też nowelizację podatku od spadków i darowizn. Trafi ona teraz do podpisu przez prezydenta. Chodzi o ważne zmiany dla osób, które w sytuacjach losowych spóźnią się ze zgłoszeniem nabycia spadku lub darowizny. Obecnie członkowie najbliższej rodziny są zwolnieni z podatku od spadków i darowizn, pod warunkiem że zgłoszą nabycie spadku lub darowizny właściwemu naczelnikowi urzędu skarbowego w terminie sześciu miesięcy od dnia uprawomocnienia się orzeczenia sądu stwierdzającego nabycie spadku, lub od dnia otrzymania darowizny. Jeśli podatnik, czyli spadkobierca lub obdarowany, spóźni się (nie dotrzyma terminu zgłoszenia), to traci zwolnienie z podatku, nawet w sytuacjach losowych.\nZgodnie z uchwaloną nowelizacją, w sytuacjach losowych, niezawinionych przez podatnika, urząd skarbowy będzie przywracał termin do złożenia zgłoszenia nabycia własności rzeczy lub praw majątkowych, dzięki czemu podatnicy będą mogli skorzystać ze zwolnienia z podatku. Termin będzie mógł zostać przywrócony również w przypadku nabycia własności przedsiębiorstwa osoby fizycznej lub udziału w nim. Urząd będzie mógł przywrócić termin na wniosek podatnika, jeżeli uprawdopodobni on, że niezachowanie terminu nastąpiło bez jego winy. Ustawa ma wejść w życie po upływie 14 dni od dnia ogłoszenia.\nJakie zmiany w podatkach czekają na podpis prezydenta Nawrockiego\nWśród zmian podatkowych, które czekają na decyzję Karola Nawrockiego, jest cała lista nowelizacji:\n— zmiany w tzw. podatku miedziowym (podatku od wydobycia niektórych kopalin, druki sejmowe nr 1881). Nowelizacja przewiduje, że od 2026 r. obniży się podatek od miedzi i srebra. W efekcie KGHM, czyli jedyny płatnik tego podatku, ma zyskać na zmianach 500 mln zł w przyszłym roku i po 750 mln zł w dwóch kolejnych latach. Będzie też nowy mechanizm odliczenia inwestycji od podatku;\n— zmiany w PIT i CIT dotyczące indywidualnych stawek amortyzacyjnych dla wytworzonych we własnym zakresie środków trwałych. Korzystanie z przyśpieszonej amortyzacji nie będzie już zależało od stopnia zamożności gminy (druk sejmowy 1798);\n— aktualizacja tzw. akcyzowej mapy drogowej, czyli podwyżki stawek akcyzy na alkohol etylowy, piwo, wino, napoje fermentowane i wyroby pośrednie w 2026 r. o 15 proc. w stosunku do stawek z 2025 r., a w 2027 r. o 10 proc. rok do roku (druk sejmowy 1825);\n— zmiany ustawy o zdrowiu publicznym oraz ustawy o PIT, chodzi o podwyżki tzw. opłaty cukrowej m.in. od napojów energetycznych oraz podwyżkę podatku od wygranych w konkursach, grach i zakładach wzajemnych lub nagród związanych ze sprzedażą premiową — z 10 proc. do 15 proc. (druk sejmowy 1836);\n— nowy graniczny podatek węglowy, czyli CBAM (nowelizacja ustawy o systemie zarządzania emisjami gazów cieplarnianych i innych substancji oraz niektórych innych ustaw, druk sejmowy nr 1855);\n— kolejna, techniczna nowelizacja akcyzy, chodzi o aktualizację kodów Polskiej Klasyfikacji Działalności (PKD), które określają, czym zajmuje się dana firma — np. produkcją, handlem czy usługami (druk sejmowy 1930);\n— nowelizacja ustawy o VAT. Chodzi o deregulację, czyli możliwość rozliczania podatku VAT, związanego z importem towarów, bezpośrednio w deklaracji podatkowej przez podatników posiadających pozwolenie na stosowanie zgłoszenia uproszczonego (druk sejmowy nr 1728).\nJakie zmiany w podatkach podpisał prezydent Nawrocki\nKarol Nawrocki zgodził się już na:\n— podwyżkę CIT od banków z 19 proc. do 30 proc. (nowelizacja z 6 listopada 2025 r. ustawy o CIT i ustawy o podatku od niektórych instytucji finansowych),\n— doprecyzowanie warunków zwolnienia dla zagranicznych funduszy inwestycyjnych (instytucji wspólnego inwestowania) i zagranicznych funduszy emerytalnych, w związku z orzecznictwem Trybunału Sprawiedliwości Unii Europejskiej (TSUE). Zmiany przewiduje kolejna nowelizacja CIT (z 6 listopada 2025 r.). Chodzi o dostosowanie przepisów ustawy o CIT do tez wyroków TSUE w dwóch polskich sprawach, w których określone warunki wskazanych wyżej zwolnień uznano za niezgodne z prawem wspólnotowym (wyroki w sprawach C-190/12 i C-18/23).\nAutor: Łukasz Zalewski, dziennikarz działu Prawo Business Insider Polska", "content_hash": "57c4201a39265f5c91036cfd8801b562f95bd71132172714a62c03c66710e3d9", "text_len": 7790}
{"schema_version": 1, "id": "a0839b5d939999dbbbdd22843cb2a50a09f7ec35", "url": "https://businessinsider.com.pl/prawo/podatki/przelew-z-konta-zony-na-wspolne-konto-czy-grozi-podatek-od-darowizn/vrrrheb", "title": "Przelewy między małżonkami. Co z podatkiem? Jest interpretacja", "category": "Prawo", "scraped_at": "2025-12-13T17:36:31.631844Z", "text": "Przelewy między małżonkami. Co z podatkiem? Jest interpretacja\nPrzelewy między małżonkami to codzienność w wielu polskich rodzinach. Jednak co w sytuacji, gdy żona przelewa pieniądze na wspólne konto, z którego mąż zamierza sfinansować zakup samochodu? Czy takie transakcje mogą zainteresować urząd skarbowy? Fiskus wydał właśnie interpretację indywidualną w takiej sprawie.\nObowiązujące zasady w zakresie podatku od darowizn w przypadku przelewów między małżonkami przypomniał dyrektor Krajowej Informacji Skarbowej w nowej interpretacji podatkowej. O stanowisko w tej sprawie wystąpiła kobieta, która ma z mężem wspólnotę majątkową małżeńską.\nKonto, przelew między małżonkami i leasing — czy tu jest darowizna?\nKobieta wyjaśniła, że i ona, i mąż mają swoje, dwa oddzielne konta, założone jeszcze przed ślubem, a także jedno wspólne. Dodatkowo mąż prowadzi jednoosobową działalność gospodarczą, a kobieta pracuje na etacie.\nO podatkach pomyślała, gdy dostała z subkonta ZUS pieniądze po zmarłej matce i chciała je przelać na wspólne konto z mężem. Małżonkowie zamierzali bowiem wziąć samochód w leasing.\nZ konta osobistego na wspólne. Czy jest podatek od darowizn?\n\"Czy taki przelew będzie darowizną, którą muszę zgłosić do urzędu skarbowego? A jeżeli tak, to w jaki sposób, w jakim terminie od przelewu i na jakim formularzu?\" — zapytała kobieta we wniosku o wydanie interpretacji indywidualnej.\nCzytaj też: Po co bogaci zakładają fundację rodzinną? Nie chodzi tylko o podatki\nKobieta uważała, że przekazanie pieniędzy z jej konta osobistego do wspólnego nie jest darowizną i nie powinno rodzić skutków podatkowych. Podatniczka uzasadniła, że pieniądze zostaną przez nią przekazane do majątku wspólnego, a późniejszy leasing samochodu do działalności męża, będzie zaspakajał potrzeby całej rodziny.\nJakie stanowisko zajął dyrektor KIS w sprawie przelewu na konto małżonków?\nW przypadku przelewu z konta osobistego na konto wspólne małżonków nie ma podatku od darowizn, bo nie dochodzi w ogóle do przysporzenia majątkowego ani do nabycia — to istota odpowiedzi dyrektora Krajowej Informacji Skarbowej (interpretacja indywidualna z 19 listopada 2025 r., nr 0111-KDIB2-3.4015.343.2025.1.BD).\nOrgan wyjaśnił, że kwestie stosunków majątkowych małżeńskich reguluje — Kodeks rodzinny i opiekuńczy (t. j. Dz. U. z 2023 r. poz. 2809 ze zm.).\nZgodnie z art. 31 par. 1 kodeksu, z chwilą zawarcia małżeństwa powstaje między małżonkami z mocy ustawy wspólność majątkowa (wspólność ustawowa) obejmująca przedmioty majątkowe nabyte w czasie jej trwania przez oboje małżonków lub przez jednego z nich (majątek wspólny). Przedmioty majątkowe nieobjęte wspólnością ustawową należą do majątku osobistego każdego z małżonków.\nZ par. 2 wynika natomiast, że do majątku wspólnego należą w szczególności:\n- pobrane wynagrodzenie za pracę i dochody z innej działalności zarobkowej każdego z małżonków;\n- dochody z majątku wspólnego, jak również z majątku osobistego każdego z małżonków;\n- środki zgromadzone na rachunku otwartego lub pracowniczego funduszu emerytalnego każdego z małżonków;\n- kwoty składek zewidencjonowanych na subkoncie ZUS;\n- środki zgromadzone na koncie OIPE oraz na subkoncie OIPE każdego z małżonków.\nZatem dorobkiem małżeńskim są przedmioty majątkowe nabyte w czasie trwania wspólności ustawowej przez oboje małżonków lub jednego z nich.\nDyrektor KIS wskazał więc, że opisana przez kobietę we wniosku sytuacja, w której planuje przelać pieniądze ze swojego osobistego rachunku bankowego na wspólne konto z mężem, nie rodzi dla niej w ogóle skutków podatkowych w podatku od spadków i darowizn, gdyż jak wynika z opisu, nie będzie to dla niej przysporzenie majątkowe, a zatem nie będzie \"nabycia\", o którym mowa w ustawie o podatku od spadków i darowizn.\nCo więcej, zgodnie z art. 5 ustawy o podatku od spadków i darowizn, obowiązek podatkowy ciąży na nabywcy własności rzeczy i praw majątkowych.\n\"W związku z powyższymi przepisami stwierdzić należy, że nie podlega Pani z tytułu opisanej sytuacji opodatkowaniu podatkiem od spadków i darowizn, ponieważ jak wynika z ww. art. 5 ww. ustawy — obowiązek podatkowy ciąży na nabywcy, a jak wynika z wniosku, Pani nic nie nabyła. Zatem nie będą ciążyć na Pani żadne obowiązki w podatku od spadków i darowizn, a tym bardziej obowiązek zgłoszenia tego faktu do urzędu skarbowego\" — wyjaśnił organ interpretacyjny (pisownia oryginalna).\nAutor: Łukasz Zalewski, dziennikarz działu Prawo Business Insider Polska", "content_hash": "8786f47b541f8cfd4af5bde73e364a26d4e6792269abce616e04a004513683b7", "text_len": 4449}
{"schema_version": 1, "id": "3d54a3c1016e783efa61ef60d895f643f18c4713", "url": "https://businessinsider.com.pl/prawo/podatki/ulga-termomodernizacyjna-kto-moze-odliczyc-wydatki-w-pit/y12lrxs", "title": "Ile można zyskać na uldze termomodernizacyjnej? Oto wszystko, co musisz wiedzieć", "category": "Prawo", "scraped_at": "2025-12-13T17:36:22.958434Z", "text": "Ile można zyskać na uldze termomodernizacyjnej? Oto wszystko, co musisz wiedzieć\nUlga termomodernizacyjna to rozwiązanie dla właścicieli domów jednorodzinnych, które pozwala na odliczenie od dochodu nawet kilkudziesięciu tysięcy złotych. Jakie inwestycje kwalifikują się do ulgi? Jakie warunki należy spełnić? Oto najważniejsze informacje.\n- W praktyce z ulgi najczęściej korzystają pracownicy etatowi, osoby zatrudnione na umowach cywilnoprawnych oraz emeryci\n- Nie wszystkie wydatki związane z modernizacją domu można odliczyć. W 2025 r. wprowadzono zmiany\n- Aby skorzystać z ulgi, należy pamiętać o terminach\n- Więcej informacji o biznesie znajdziesz na stronie Businessinsider.com.pl\nUlga termomodernizacyjna pozwala ona na odliczenie od dochodu nawet kilkudziesięciu tysięcy złotych wydanych na modernizację budynku. Z roku na rok korzysta z niej coraz więcej Polaków. Jak obniżyć koszty inwestycji w energooszczędny dom?\nUlga termomodernizacyjna w PIT. Kto może skorzystać?\nDalsza część artykułu pod materiałem wideo:\nUlga termomodernizacyjna jest dostępna wyłącznie dla osób fizycznych, niezależnie od źródła ich dochodu. Mogą z niej skorzystać podatnicy rozliczający się zarówno według skali podatkowej, stawki liniowej 19 proc., jak i ryczałtowcy.\nWażne jednak, by przedsiębiorcy nie odliczali wydatków, które wcześniej zaliczyli do kosztów uzyskania przychodów. W praktyce oznacza to, że ulga najczęściej trafia do pracowników etatowych, osób zatrudnionych na umowach cywilnoprawnych oraz emerytów — pisze Interia Biznes.\nUlga termomodernizacyjna. Czy trzeba mieszkać w modernizowanym domu?\nPodatnik nie musi mieszkać w modernizowanym budynku. Dom może być wynajmowany lub zamieszkiwany przez członków rodziny, ale kluczowe jest posiadanie prawa własności do nieruchomości.\nW przypadku współwłasności nieruchomości nie ma znaczenia wielkość udziału. Nawet minimalny udział wystarcza, by skorzystać z ulgi.\nUlga termomodernizacyjna. Ile można odliczyć? Ulga a program \"Czyste powietrze\"\nMaksymalna kwota odliczenia w ramach ulgi termomodernizacyjnej wynosi 53 tys. zł na jednego podatnika. Limit ten jest stały i nie zależy od liczby nieruchomości ani realizowanych inwestycji. Oznacza to, że nawet w przypadku modernizacji kilku domów, łączna suma odliczeń nie może przekroczyć tej kwoty. Po wyczerpaniu limitu nie ma możliwości dalszego korzystania z ulgi, nawet w kolejnych latach.\nPodatnik może odliczyć jedynie te wydatki, które sam poniósł. Jeśli część kosztów została pokryta przez programy wsparcia, takie jak \"Czyste powietrze\" czy \"Mój prąd\", ta część nie może zostać ujęta w uldze.\nUlga termomodernizacyjna w PIT. Jakie wydatki? Co z kotłami gazowymi?\nUlga termomodernizacyjna obejmuje wyłącznie koszty związane z inwestycjami, które mają na celu poprawę efektywności energetycznej budynku lub wymianę źródła ciepła na bardziej ekologiczne. Wydatki kwalifikowane są szczegółowo określone w specjalnym rozporządzeniu i obejmują m.in.:\n— materiały budowlane do ocieplenia domu,\n— urządzenia i instalacje grzewcze,\n— pompy ciepła,\n— panele fotowoltaiczne,\n— magazyny energii,\n— stolarkę okienną i drzwiową,\n— wentylację z odzyskiem ciepła.\nOdliczeniu podlegają także koszty usług montażowych związanych z wymienionymi elementami.\nWarto jednak pamiętać, że nie wszystkie wydatki związane z modernizacją domu można odliczyć. Przykładowo, zakup i montaż klimatyzatora z funkcją grzania czy pieca gazowego nie kwalifikują się do ulgi.\nCo więcej, lista wydatków może ulegać zmianom — od 2025 r. z katalogu wydatków kwalifikowanych usunięto kotły gazowe i olejowe wraz z kosztami ich montażu.\nUlga termomodernizacyjna. Do kiedy? Terminy i dokumenty\nPodatnik ma trzy lata — licząc od końca roku, w którym poniesiono pierwszy wydatek — na zakończenie całego przedsięwzięcia termomodernizacyjnego. Co istotne, nie ma obowiązku przeprowadzania audytu energetycznego, ani przed rozpoczęciem, ani po zakończeniu inwestycji. Urząd skarbowy sprawdza jedynie formalne warunki ulgi, nie oceniając rzeczywistego efektu przeprowadzonych prac.\nAby skorzystać z ulgi, konieczne jest posiadanie odpowiedniej dokumentacji potwierdzającej poniesione koszty. Kluczowe są faktury wystawione przez czynnych podatników VAT. Oznacza to, że zakupy \"na czarno\" lub od podmiotów zwolnionych z VAT nie będą kwalifikowały się do odliczenia.", "content_hash": "9060dddb4eb32c4e78938c4fbe11e678f81354c8247af9ab2a0c9062d498991d", "text_len": 4324}
{"schema_version": 1, "id": "8d32e9ec683fc31c1184b6a09faca6e0e7a6e509", "url": "https://businessinsider.com.pl/prawo/podatki/zmiany-podatkowe-od-2026-roku-wlasciciele-hybryd-i-diesli-zaplaca-wiecej/vhe66pb", "title": "Masz taki samochód w firmie? To od 1 stycznia stracisz na kosztach", "category": "Prawo", "scraped_at": "2025-12-13T17:36:25.389422Z", "text": "Od 1 stycznia 2026 r. zmieniają się przepisy dotyczące samochodów osobowych. To, jakie koszty związane z samochodem będzie można uwzględnić w kosztach, będzie zależało od emisji. To zła wiadomość dla właścicieli niektórych samochodów. Sprawdź, co dokładnie oznacza nowe prawo.\nZmiany w przepisach, które wejdą w życie 1 stycznia 2026 r., to pokłosie zmian wprowadzonych już w 2021 r. Zasadniczo chodzi o redukcję CO2. Im większa emisja, tym mniejsze profity podatkowe.\nDalsza część artykułu pod materiałem wideo:\nDlatego na zmianach stracą właściciele samochodów z silnikiem spalinowym (na benzynę lub diesla) i klasycznych hybryd wykorzystywanych w działalności gospodarczej. Na zmianach nie stracą za to właściciele elektryków.\nLimit emisji od 1 stycznia 2026 r. będzie wynosił 50 g na kilometr. Zdaniem ekspertów samochody spalinowe, nawet te najbardziej ekologiczne, nie mają szans na osiągnięcie emisji nie większej niż 50 g na kilometr. Podobnie będzie z klasycznymi hybrydami.\nTo oznacza, że od 1 stycznia 2026 r. limit kosztów podatkowych dla samochodów z emisją równą lub większą wyniesie 100 tys. zł, a nie — tak jak to jest do końca 2025 r. — 150 tys. zł.\nCzytaj też: Jesteś ryczałtowcem? To zrób w grudniu, żeby nie dopłacić składki NFZ\nCzytaj także w BUSINESS INSIDER\nSkąd obniżenie limitu amortyzacji samochodów?\nDoprecyzujmy, że zmiany wprowadzi nowelizacja ustawy o elektromobilności i niektórych innych ustaw, w tym PIT i CIT (Dz.U. poz. 2269). Zmiana od 1 stycznia 2026 r. polega na obniżeniu limitu wartości samochodu osobowego spalinowego lub klasycznej hybrydy, od którego można dokonywać odpisów amortyzacyjnych zaliczanych do kosztów uzyskania przychodów. Z kolei w leasingu operacyjnym samochodów niższy będzie limit zaliczania do kosztów rat leasingowych.\nW obu przypadkach będzie to 100 tys. zł.\nCo w praktyce oznacza obniżenie limitu amortyzacji samochodów?\nW praktyce zmiany od 1 stycznia 2026 r. oznaczają, że:\n— do samochodów osobowych z silnikiem spalinowym lub klasycznych hybryd, które podatnik kupi do działalności gospodarczej lub wziętych w leasing operacyjny po 1 stycznia 2026 r. będzie stosowany limit 100 tys. zł,\n— do samochodów osobowych z silnikiem spalinowym lub klasycznych hybryd, które podatnik wziął w leasing operacyjny jeszcze w 2025 r., będzie stosowany limit 100 tys. zł,\n— do samochodów osobowych z silnikiem spalinowym lub klasycznych hybryd, które podatnik kupił do działalności gospodarczej jeszcze w 2025 r. będzie stosowany limit 150 tys. zł,\n— do samochodów z silnikiem elektrycznym (lu wodorowym, co obecnie jest rzadkością) nadal będzie stosowany limit 225 tys. zł.\nCzytaj też: Darowizna samochodu po leasingu? Jest zwrot w opodatkowaniu na 2026 r.\nKto może uchronić się przed zmianami w podatkach od samochodów?\nJak informowaliśmy w Business Insiderze, przed niekorzystnymi skutkami zmian, czyli przed spadkiem limitu kosztów podatkowych do 100 tys. zł mogą uchronić się dwie grupy podatników, pod warunkiem że podpiszą umowy przed końcem 2025 r. i wprowadzą samochód do środków trwałych prowadzonej działalności.\nChodzi więc o podatników, którzy:\n— kupią samochód osobowy z silnikiem spalinowym lub klasyczną hybrydę do działalności jeszcze w 2025 r. oraz\n— wezmą samochód w leasing finansowy.\nCzytaj więcej:\nIle stracą przedsiębiorcy na obniżeniu limitu kosztów do 100 tys. zł?\n— Zmiany przepisów podatkowych, wchodzące w życie 1 stycznia 2026 r., spowodują, że suma odliczeń z tytułu leasingu popularnych aut spalinowych zmniejszy się o ok. 7 tys. zł — wynika z symulacji Superauto.pl, o której informowaliśmy w Business Insiderze już latem. Eksperci firmy policzyli to na konkretnym przykładzie, Hyundaia Tucsona z silnikiem diesla, który kosztuje obecnie 161 tys. zł brutto z rabatem.\nObecnie taki samochód mieści się w limicie umożliwiającym odliczenie 100 proc. wydatków (bo w limicie 150 tys. zł trzeba jeszcze uwzględnić VAT), a od 2026 r. możliwe będzie odliczenie jedynie 69 proc. wydatków, bo trzeba będzie liczyć proporcję odliczenia. W efekcie, jak podają eksperci Superauto.pl, suma odliczeń, jakich przedsiębiorca mógłby dokonać w okresie 5 lat leasingu, zmniejszy się o ponad 7 tys. zł. Przyjęto, że przedsiębiorca użytkuje samochód w tzw. trybie mieszanym (do działalności gospodarczej i prywatnie), co oznacza, że może odliczać 50 proc. VAT (ma to znaczenie również dla limitu kosztów w PIT/CIT).\nJak tłumaczy Aleksander Mazan, dyrektor. ds. partnerstw strategicznych w Superauto.pl, kwota 7 tysięcy złotych w okresie pięciu lat oznacza, że odliczyć można mniej o 117 zł miesięcznie.\n— Nie jest to może jakimś kolosalnym uszczerbkiem w odliczeniach podatkowych, niemniej spodziewam się, że część przedsiębiorców zainteresuje się z tego powodu autem elektrycznym, dla którego limit wynosi aż 225 tys. zł — przyznaje Aleksander Mazan.\nCo z kosztami eksploatacyjnymi samochodu w działalności?\nDo kosztów podatkowych zaliczamy też wydatki na eksploatację samochodu. W trakcie korzystania z samochodu (używanego do celów działalności i prywatnie) podatnik może zaliczać do kosztów również wydatki eksploatacyjne, a więc 75 proc. kwoty wydanej na paliwo, przeglądy czy naprawy samochodu.\nNie ma tu limitu kwotowego. Jeśli dużo jeździsz samochodem i spalasz dużo benzyny lub diesla, to do kosztów zawsze możesz zaliczyć 75 proc. kwoty wydanej na ten zakup.\nAutor: Łukasz Zalewski, dziennikarz działu Prawo Business Insider Polska", "content_hash": "053b1e96af5a09ca4616c8f1121b92a198fc44350638e66468ae68957df2f8f0", "text_len": 5403}
{"schema_version": 1, "id": "d29fd2ad6aa166ecbe031e3cd113a466f7c96573", "url": "https://businessinsider.com.pl/prawo/praca", "title": "Prawo pracy", "category": "Prawo", "scraped_at": "2025-12-13T17:36:17.839202Z", "text": "Projekt nowej ustawy o Państwowej Inspekcji Pracy wprowadza zasadę, która może zmienić funkcjonowanie rynku zleceń, B2B i pracy platformowej. Inspektorzy mieliby otrzymać możliwość wydawania natychmiastowych decyzji administracyjnych, w których stwierdzają, że dana relacja — bez względu na nazwę umowy — spełnia przesłanki stosunku pracy. Decyzja ma obowiązywać od dnia doręczenia, ale sięgać też przeszłości. I to dość odległej.\nSkuteczność kontroli ZUS przekracza 93 proc. Jeśli do firmy przyjdzie ZUS, to zwykle znajduje nieprawidłowości. Skutek jest taki, że firma musi zapłacić np. zaległe składki za pracownika i odsetki. Z raportu Grant Thornton wynika, że firmy są winne ZUS-owi aż 26 mld zł samych odsetek od zaległych składek. Wiemy też, co najczęściej sprawdzają inspektorzy i o co pytają podczas kontroli.\n\"To jest jeden z najtrudniejszych projektów, osiągnięcie kompromisu będzie największym wyzwaniem\" — tak o reformie Państwowej Inspekcji Pracy (PIP) mówi nam osoba zbliżona do rządu. Czasu na jego uchwalenie jest bardzo mało, bo nowe prawo ma obowiązywać już od 1 stycznia 2026 r. Z informacji Business Insider Polska wynika, że mimo ostrego sporu, jest szansa, że rząd przyjmie go w przyszłym tygodniu.\nW czwartek w resorcie pracy odbyło się spotkanie ze stroną społeczną w sprawie reformy Państwowej Inspekcji Pracy. Jak ustalił Business Insider Polska, wiceminister Sebastian Gajewski przedstawił zmiany, które mają zostać wprowadzone do projektu. Zgodnie z nimi inspektor będzie mógł stwierdzić istnienie stosunku pracy maksymalnie trzy lata wstecz, a główny inspektor pracy lub sąd będą mogli uchylić rygor natychmiastowej wykonalności. To niejedyna zmiana.\nPonad 150 tys. firm zatrudnia więcej niż jedną osobę, ale żadnej na umowie o pracę. Tak wynika z danych ZUS, które upublicznił Liwiusz Laska, dyrektor generalny Ministerstwa Rodziny, Pracy i Polityki Społecznej. Jak podkreśla dyrektor, Państwowa Inspekcja Pracy nie wie o tych firmach, bo nie ma danych z ZUS i w efekcie nie może ich skontrolować. Dlatego jego zdaniem potrzebna jest reforma Państwowej Inspekcji Pracy.\nTrybunał Sprawiedliwości Unii Europejskiej (TSUE) we wtorek wydał kluczowy wyrok dotyczący unijnej dyrektywy o wynagrodzeniach minimalnych. Większość jej zapisów została uznana za zgodną z traktatami UE, co oznacza, że nie naruszają one kompetencji państw członkowskich. Skargę w tej sprawie złożyła Dania, której rząd argumentował, że Bruksela przekroczyła swoje uprawnienia w zakresie ustalania płac.\nJeśli popatrzymy na suche dane, to można powiedzieć, że przez Polskę przetacza się fala zwolnień grupowych. Zapytaliśmy więc Ministerstwo Rodziny, Pracy i Polityki Społecznej, czy monitoruje sytuację i czy widzi niebezpieczny trend. Prof. Ewa Flaszyńska, dyrektor Departamentu Rynku Pracy, zapewnia, że nic nie wskazuje na gwałtowny wzrost bezrobocia. Z danych resortu wynika, że choć zgłoszenia zwolnień grupowych rosną od 2023 r., to nie wszystkie zapowiedzi są realizowane.\nBranża rolna protestuje przeciwko reformie Państwowej Inspekcji Pracy. W pismach do ministrów rządu oraz prezydenta Karola Nawrockiego ostrzega, że zamiana umowy-zlecenia na umowę o pracę decyzją inspektora doprowadzi do wzrostu kosztów uprawy, hodowli i produkcji. Z informacji Business Insider Polska wynika, że na spotkaniu w KPRM w sprawie reformy z partnerami społecznymi nie podjęto żadnych konkretnych decyzji.\nJest kolejny problem z reformą Państwowej Inspekcji Pracy. Inspektorzy mają wydawać decyzje o przekształceniu umów zlecenia i B2B w umowy o pracę i choć co prawda będzie się można od nich odwołać do sądu, to problem w tym, że nawet korzystny wyrok sądu nie cofnie niekorzystnych skutków decyzji. To skrajnie niekorzystna i groźna propozycja — komentują eksperci.\nSkrócenie czasu pracy, najlepiej wolny piątek, z zachowaniem wynagrodzenia to marzenie niejednego pracownika. A co na to przedsiębiorcy? Wbrew porom nie są oni przeciwni takiej zmianie. Tyle że woleliby nie oddawać piątków, a np. skrócić godziny pracy do 6-7. Co pracodawcy sądzą o skróceniu czasu pracy, sprawdził Grant Thornton.\nPowiem krótko, ten projekt jest niezgodny z konstytucją — tak o reformie Państwowej Inspekcji Pracy mówi konstytucjonalista prof. Ryszard Piotrowski. I krok po kroku wyjaśnia, jakie konstytucyjne zasady łamią projektowane przepisy i dlaczego będą pułapką dla wszystkich. Wątpliwości co do zgodności projektu z ustawą zasadniczą zgłasza też... Rządowe Centrum Legislacji. Kluczowe decyzje nie zostały jeszcze podjęte, a wpływ na nie będzie mieć dzisiejsze spotkanie w kancelarii premiera.\nW rządzie trwa dyskusja o zmianie wymagań dla kandydatów na stanowisko głównego inspektora pracy. Wywołał ją minister nauki i szkolnictwa, który zaproponował, by taki kandydat miał stopień doktora. Obecnie ustawa wymaga, aby powoływany przez marszałka Sejmu szef Państwowej Inspekcji Pracy miał tytuł magistra i był inspektorem, czyli spełniał wymagania jak każdy pracownik PIP. I nie mówi nic o kadencyjności.\nResort pracy kierowany przez Agnieszkę Dziemianowicz-Bąk przedstawił nową wersję nowelizacji ustawy o Państwowej Inspekcji Pracy. To reforma, która ma pozwolić zamienić umowy-zlecenia, a także kontrakty z samozatrudnionymi na umowy o pracę. Wprowadzone zmiany są jednak kosmetyczne — część postulatów firm została uwzględniona, ale trzon projektu pozostał bez zmian. Jego kształt może się jeszcze zmienić. Jak bowiem ustalił Business Insider Polska, w Kancelarii Premiera odbędzie się spotkanie z partnerami społecznymi w tej sprawie.\nPrezydent Karol Nawrocki podpisał nowelizację Kodeksu pracy, która wprowadza jedną z największych zmian w systemie ustalania stażu pracy od lat — poinformowała w czwartek Kancelaria Prezydenta.\nSejm uchwalił nowelizację Kodeksu wyborczego, który wprowadza wybory korespondencyjne dla wszystkich. Obecnie w ten sposób mogą głosować osoby z niepełnosprawnością. Projekt popiera Państwowa Komisja Wyborcza, a uwag nie ma nawet Małgorzata Manowska, prezes Sądu Najwyższego. PiS złożył jednak wniosek o odrzucenie projektu. Nie ma więc pewności, czy Karol Nawrocki podpisze ustawę.\n19 marca po latach z prawa zniknął absurd, który każdego roku z urlopu okradał nawet 20 tys. osób. W życie weszła ustawa wydłużająca urlop macierzyński rodzicom wcześniaków — nawet o 15 tygodni.\nPresja ma sens. Resort pracy pod wpływem uwag z innych ministerstw, w tym szefa Kancelarii Premiera, łagodzi projekt ustawy o minimalnym wynagrodzeniu. Agnieszka Dziemianowicz-Bąk zgodziła się na przesunięcie o rok terminów etapowego wyłączenia z minimalnego wynagrodzenia za pracę dodatków i premii.\nTylu reform prawa pracy dawno nie było. W sumie rynek czeka siedem dużych zmian przepisów. W tej sytuacji pracodawców powinna ucieszyć informacja, że dwie ustawy mogą zostać uchwalone z pewnym opóźnieniem. To może być jednak niewielkie pocieszenie, bo będą musieli zmierzyć się z wdrożeniem co najmniej pięciu dużych reform. I nie chodzi tylko o zamianę umów zleceń w etaty.\nNawet kilkaset tysięcy złotych dopłaty podatków i składek za jedną osobę, najwięcej za studentów. Takie mogą być skutki finansowe planowanej rewolucji na rynku pracy, która ma zmniejszyć liczbę śmieciówek. Chodzi o zamianę zleceń w umowy o pracę przez inspektora Państwowej Inspekcji Pracy. Taka zmiana może skutkować dużymi kosztami dla firm, bo będą musiały zapłacić podatki i składki za pracownika za trzy lub pięć lat wstecz. Nic dziwnego, że projekt budzi spór także w samym rządzie.\nResort pracy szykuje rewolucję na rynku pracy, która ma zmniejszyć liczbę śmieciówek. Jednak zdaniem pracodawców reforma może wywołać chaos i paraliż działów kadrowych, bo z dnia na dzień trzeba będzie zamienić zlecenie w etat. Do tego dojść ma zakorkowanie sądów, bo zatrudnieni będą składać pozwy z roszczeniami, a firmy odwołania. Zatrudniający zwracają uwagę na jeszcze jedno zaskakujące niebezpieczeństwo. Donosy do PIP mogą stać się narzędziem do eliminowania rywali z rynku. Dlatego pracodawcy, wyjątkowo wspólnie ze związkowcami, apelują o dopracowanie przepisów. Inaczej stracą i przedsiębiorcy, i zatrudnieni.\nTa ustawa miała być gotowa jesienią, by firmy miały czas przygotować się do nowych zadań. Chodzi o przepisy dotyczące wyrównanie wynagrodzeń między kobietami i mężczyznami. Okazuje się jednak, że wciąż nie ma ostatecznej wersji projektu. Wszystko przez rekonstrukcję rządu. W efekcie likwidacji ministra do spraw równości, kobiety poczekają dłużej na wyrównanie luki płacowej.\nLewica złożyła do Sejmu ustawę o minimalnym wynagrodzeniu za pracę, choć nad identycznym projektem pracuje resort pracy kierowany przez Agnieszkę Dziemianowicz-Bąk. Jej uchwalenie wymusza unijna dyrektywa. Termin na jej wdrożenie minął w listopadzie 2024 r., ale w rządzie jest spór o kształt nowego prawa. Dlatego, jak ustalił nieoficjalnie Business Insider Polska, Lewica zdecydowała się złożyć projekt poselski.\nMłodzi cieszą się z kilku stówek więcej w portfelu, ale nie widzą, że ktoś właśnie wyciąga im z kieszeni przyszłą emeryturę. I to nawet 10 proc. Zatrudnieni na zleceniu nie odkładają bowiem ani złotówki w ZUS, tracą ochronę i już na starcie stają się pracownikami drugiej kategorii. To socjalny dumping w biały dzień, któremu państwo powinno powiedzieć \"stop\". Na razie wciąż promuje rozwiązania, które przynoszą oszczędności tylko pracodawcom.\nUtarło się, że zaległy urlop pracownik musi wykorzystać do końca września kolejnego roku. Rzecz w tym, że prawo nic takiego nie mówi. Przepisy są w tej kwestii bardzo nieprecyzyjne, a orzecznictwo Sądu Najwyższego i stanowisko Państwowej Inspekcji Pracy — sprzeczne. Zapytaliśmy eksperta, co w takiej sytuacji należy zrobić.\n35 proc. przeciętnego wynagrodzenia, czyli obecnie 3062 zł brutto. Tyle będzie musiał zapłacić pracodawca stażyście. Tak wynika z założeń projektu nowej ustawy, nad którą pracuje Ministerstwo Rodziny, Pracy i Polityki Społecznej. Odpowiedzialna za niego jest szefowa resortu Agnieszka Dziemianowicz-Bąk, a rząd ma go przyjąć jeszcze w tym roku.\nDo tej pory praca na umowie cywilnoprawnej czy w ramach własnej działalności była z punktu widzenia stażu pracy \"niewidzialna\". To się zmieni za sprawą nowelizacji Kodeksu pracy, którą właśnie uchwalił Sejm. Wprowadza ona fundamentalne zmiany w liczeniu stażu, od którego zależy m.in. wymiar urlopu, przyznanie nagrody jubileuszowej czy długość wypowiedzenia.\nMałgorzata Baranowska, wiceminister rodziny, pracy i polityki społecznej, zadeklarowała w Sejmie, że projekt nowej ustawy wdrażającej dyrektywę platformową trafi do uzgodnień w czwartym kwartale bieżącego roku. Nie ma jeszcze jednak szczegółowego harmonogramu legislacyjnego. Na uchwalenie przepisów mamy czas do grudnia 2026 r.\nMinisterstwo Rodziny, Pracy i Polityki Społecznej planuje istotne zmiany w funkcjonowaniu Państwowej Inspekcji Pracy (PIP). Celem nowej regulacji jest przekazanie Inspekcji możliwości przekształcania wadliwie skonstruowanych umów cywilnoprawnych w umowy o pracę. Projekt ustawy pojawił się na stronie Rządowego Centrum Legislacji (RCL).\nWybór kierunku studiów to kwestia zainteresowań, ale coraz częściej również... finansów. Dlatego przygotowaliśmy ranking najlepiej opłacanych kierunków studiów w każdym województwie, w sumie 32 zestawienia. Nie zawsze bowiem trzeba studiować na topowej uczelni daleko od domu. Okazuje się, że np. po pielęgniarstwie w Jeleniej Górze czy Tarnobrzegu też można zarobić ponad 10 tys. zł brutto, a nawigacja, resocjalizacja czy skandynawistyka też się opłacają.", "content_hash": "e6ed6dde286a1fe01f636455c6a1c322fb4d8d808735c5755b6294a19bcde137", "text_len": 11474}
{"schema_version": 1, "id": "d466f3a36a9fdac6ac0f6cc688f2f29a2a93980d", "url": "https://businessinsider.com.pl/prawo/praca/tak-czesto-zus-zabiera-kobietom-zasilki-bedzie-zmiana-prawa-tylko-u-nas/2nxzx2p", "title": "ZUS zabiera pieniądze kobietom w ciąży i na urlopie macierzyńskim. Tak się tłumaczy", "category": "Prawo", "scraped_at": "2025-12-13T17:36:27.873290Z", "text": "Wzrost liczby odbieranych świadczeń kobietom, które są w ciąży lub na urlopie macierzyńskim jest monstrualny - w porównaniu do 2022 r. wzrósł o ponad 800 proc. - wynika z danych, do których dotarł Business Insider Polska. ZUS broni się i tłumaczy swoje działania. Zaś Ministerstwo Rodziny, Pracy i Polityki Społecznej rozważa zmiany w prawie.\n- ZUS coraz częściej zarzuca kobietom fikcyjne zatrudnienie, w efekcie czego odbiera im zasiłki\n- Wzrost odebranych świadczeń sięga nawet kilkuset procent. Jak to możliwe?\n- Eksperci krytykują działania ZUS za dyskryminację i podkreślają konieczność zmian w prawie, by chronić interesy przyszłych matek\n- Ministerstwo Rodziny, Pracy i Polityki Społecznej prowadzi analizy dotyczące zmian\n- Więcej informacji o biznesie znajdziesz na Businessinsider.com.pl\nScenariusz jest zazwyczaj podobny. Kobieta prowadzi działalność gospodarczą — małą firmę, przedsiębiorstwo rodzinne lub jednoosobową działalność gospodarczą.\nNastępnie zachodzi w ciążę.\nWtedy polska urzędowa maszyna rusza. ZUS tuż po porodzie stwierdza (albo jeszcze w czasie ciąży, w trakcie tzw. L4 ciążowego, czyli zasiłku chorobowego), że jej \"zatrudnienie jest pozorne\". Prościej mówiąc: urząd uważa, że kobieta została zatrudniona fikcyjnie — tylko po to, by wyłudzić od państwa pieniądze w postaci zasiłku chorobowego lub/i macierzyńskiego, a w rzeczywistości nie pracuje.\nW efekcie ZUS uznaje kobietę za oszustkę i decyduje o wstrzymaniu wypłaty zasiłku chorobowego czy macierzyńskiego. Bywa, że na długie miesiące, a czasami i lata.\nTeoretycznie kobieta na złożenie wyjaśnień ma siedem dni. Tylko, bo w praktyce zdarza się, że to po prostu zbyt mało czasu na zebranie dowodów pokazujących, że wykonywało się realną pracę. Bo co, jeśli kobieta w ciąży choruje, przebywa w szpitalu, albo dopiero co urodziła i fizycznie nie jest w stanie tym się zająć?\nCzytaj też: Kontrola ZUS może nadejść w każdej chwili. Oto na co zwracają uwagę inspektorzy\nZUS zabiera zasiłek, kobieta wygrywa w sądzie\nPrzykład pierwszy. Pani Paulina w 2018 r. została zatrudniona na podstawie umowy B2B. Cztery lata później pracodawca zatrudnił ją na umowę o pracę. Dwa miesiące później kobieta dowiaduje się, że jest w ciąży, ale w wyniku problemów zdrowotnych trafia na zwolnienie lekarskie.\nZUS stwierdza, że zatrudnienie było pozorne w celu wyłudzenia zasiłku, a pani Paulinie nie należy jej się ani zasiłek chorobowy, ani macierzyński.\nKobieta idzie do sądu. Sprawa toczy się przed wymiarem sprawiedliwości kolejne dwa lata, przez które nie jest jej wypłacany zasiłek. Ostatecznie sąd uznaje, że ZUS się mylił, a pani Paulina naprawdę pracowała.\nZUS każe zwrócić pieniądze po latach\nBywa też tak, że ZUS domaga się od kobiet prowadzących działalność gospodarczą zwrotu świadczeń wypłaconych nawet kilkanaście lat temu. Nalicza przy tym wysokie odsetki i powołuje się na przepisy, które według urzędu umożliwiają dochodzenie roszczeń bez ograniczenia czasowego.\nPrzykład drugi. Pani Aldona, której historię jako pierwsza opisała \"Gazeta Wyborcza\", przez 19 lat odprowadzała składki od wynagrodzenia w swej spółce. ZUS uznał, że nigdy nie powinna była ich płacić, bo jeśli ktoś ma większościowy pakiet udziałów w spółce i jednocześnie pracuje w niej na etacie, to trudno mówić o klasycznym stosunku pracy.\nZakład oświadcza, że umowa o pracę jest pozorna i żąda zwrotu wypłaconych kwot wraz z odsetkami.\nTyle zasiłków odebrał kobietom ZUS\nTakich historii w ostatnim czasie media opisują coraz więcej. Proszę więc ZUS o komentarz i konkretne liczby. Grzegorz Dyjak, rzecznik z biura prasowego Zakładu odpowiada mi, że w Polsce w 2024 r. roku tego typu zasiłki otrzymało 376 tys. kobiet.\n\"Decyzje o niepodleganiu ubezpieczeniom społecznym jako pracownik otrzymało 1279 kobiet, zaś jako prowadzące działalność gospodarczą 58 kobiet. — to ok. 0,3 proc. wszystkich kobiet, które otrzymały zasiłki\" — przekazał ZUS Business Insiderowi.\nOznacza to, że w 2024 r. 1337 kobiet ZUS zabrał zasiłek, stwierdzając, że ich praca była fikcyjna. Porównajmy te dane do poprzednich lat.\nWedług danych przesłanych ZUS, o których w Business Insiderze pisaliśmy na początku tego roku, liczba zasiłków odebranych kobietom wyniosła:\n- 2023 r. — 546\n- 2022 r. — 142\n- 2021 r. — 62\n- 2020 r. — 151\nLiczby nie kłamią: wzrasta — i to drastycznie — liczba zasiłków zabieranych przez ZUS kobietom w ciąży czy w trakcie urlopu macierzyńskiego. Porównując 2024 r. do 2023 r. to wzrost o 144 proc., a do 2022 aż o 841 proc.\nTak tłumaczy się ZUS\nZUS tłumaczy nam, że \"powodem prowadzenia kontroli jest troska o pieniądze należące do wszystkich ubezpieczonych\".\n\"Rocznie wypłacamy z Funduszu Ubezpieczeń Społecznych 18,3 mld zł związanych z absencją chorobową i prawie 10,3 mld zł bezpośrednio na zasiłki macierzyńskie (dla matek i ojców). Są to pieniądze wszystkich uczestników powszechnego systemu ubezpieczeń społecznych, a naszym ustawowym obowiązkiem jest dbałość o prawidłowość wypłat z Funduszu Ubezpieczeń Społecznych\" — pisze.\nPodkreśla przy tym, że inspektor kontroli ZUS jest zobowiązany w trakcie prowadzonej kontroli płatnika składek do weryfikacji prawidłowości zgłoszenia do ubezpieczeń społecznych, w tym, czy nie zachodzi ryzyko pozorności zgłoszenia do ubezpieczeń. Zapewnia przy tym, że w działaniach tych nie ma ukierunkowania na żadną grupę ubezpieczonych, a już w szczególności na kobiety ciężarne.\nZUS podaje mi również liczbę kontroli wobec kobiet ciężarnych w odniesieniu do wszystkich przeprowadzonych kontroli. W 2023 r. liczba ta wyniosła 0,19 proc., w 2024 r. 0,13 proc., a w pierwszym półroczu 2025 r. 0,10 proc.\n— Naprawdę trudno mówić w tym kontekście o \"narażaniu się na kontrolę\". Przytłaczającej większości kobiet ten temat w ogóle nie dotyczy, natomiast jeśli pojawiają się wątpliwości to Zakład \"ma prawo kontroli i weryfikowania podstaw ubezpieczenia, w tym samej tylko wysokości wynagrodzenia, ustalanego w celu instrumentalnego wykorzystania systemu ubezpieczeń społecznych i uzyskania nienależnych lub zawyżonych świadczeń, z naruszeniem zasady solidaryzmu ubezpieczonych czy proporcjonalności świadczeń do składki — tłumaczy mi ZUS.\nSkuteczne narzędzia ZUS\nSkąd taki duży wzrost odebranych zasiłków przez ZUS? Eksperci wskazują, że ZUS wprowadził skuteczniejsze narzędzia analityczne, umożliwiające bardziej precyzyjne typowanie przypadków wymagających kontroli.\n— Zaawansowane algorytmy pozwalają dokładniej analizować historię zwolnień lekarskich, ich długość, częstotliwość oraz powiązania z różnymi grupami zawodowymi. W rezultacie ZUS może skoncentrować swoje działania na sytuacjach budzących największe wątpliwości — mówiła — opisywała już w lutym tego roku system Irena Gwiazda, specjalistka prawa pracy serwisu \"Jedna z mam\".\nPrawnicy: to dyskryminacja kobiet, trzeba zmienić prawo\nWedług ekspertów działania ZUS są dyskryminujące. Apelują, że prawo należy zmienić.\n— Potrzebne są nowe rozwiązania zapewniające stabilność finansową przedsiębiorczych kobiet zachodzących w ciążę i przyszłe emerytury dla matek, które rezygnują lub niejako zmniejszają swoją karierę. Nie może być tak, że kobieta na miesiące traci źródło utrzymania — komentuje Katarzyna Łodygowska, prawniczka specjalizująca się w prawie pracy.\n— Żądanie zwrotu — jedynie według opinii ZUS — zawyżonych składek, nagminne i coraz częstsze kontrole kobiet w ciąży lub pobierające już zasiłek macierzyński, weryfikacja realności zatrudnienia, a następnie zawieszanie wypłaty zasiłku to rzeczywistość Polek — wskazuje.\nŁodygowska podkreśla, że państwowy system — i to w erze kryzysu demograficznego — nie premiuje wysiłku związanego z macierzyństwem, a wręcz do niego zniechęca. — Obecne przepisy krzywdzą przedsiębiorcze matki, bo mocno należy podkreślić: kobiety zatrudnione na umowach o pracę takich problemów nie mają — mówi.\nBędą zmiany? Ministerstwo pracy prowadzi analizy\nOkazuje się, że problem zauważyło też Ministerstwo Rodziny, Pracy i Polityki Społecznej. Jak dowiaduje się Business Insider Polska, mając na względzie informacje docierające do resortu w zakresie przypadków kontroli kobiet w ciąży, obecnie MRPiPS prowadzi są analizy w zakresie zmian legislacyjnych w tym zakresie. Szczegóły nie są jednak jeszcze znane.\nNiezależnie od prowadzonych prac, ministerstwo zapewnia, że \"kontrole świadczeń chorobowych i macierzyńskich prowadzone przez ZUS nie są nakierowane na żadną wybraną grupę ubezpieczonych — i prowadzone są w sposób indywidualny, z poszanowaniem zasad bezstronności\".\n\"ZUS podejmuje stosowne działania we wszystkich przypadkach budzących wątpliwości, np. gdy w krótkim okresie przed powstaniem niezdolności do pracy nastąpiła zmiana wymiaru czasu pracy i znaczne podwyższenie wynagrodzenia. Zatem ZUS podejmuje działania sprawdzające w razie uzasadnionych wątpliwości dotyczących m.in. ustalenia wysokości podstawy wymiaru składek na ubezpieczenia społeczne\" — napisał w odpowiedzi do Business Insider Polska resort.\nZaznaczył również, że w uzasadnieniu decyzji ZUS ma obowiązek wskazania faktów stanowiących dowody, na których przy wydawaniu decyzji się oparto oraz przyczyny, dla których innym faktom odmówiono wiarygodności i mocy dowodowej.\nAutorka: Natalia Szewczak, dziennikarka i sekretarz redakcji Business Insider Polska. Kontakt: natalia.szewczak@bi.pl", "content_hash": "c3cc0926042d1637cf28a8ef5eb3226944f7d18d5a19676520ab13499a54abd7", "text_len": 9251}
{"schema_version": 1, "id": "bbb3aeb673474f6c42d02fa256f86bead6834154", "url": "https://businessinsider.com.pl/prawo/rewolucja-w-prawie-dla-niepelnosprawnych-od-1-stycznia-2026-r-oto-co-sie-zmienia/hghh0e0", "title": "Rewolucja w prawie dla niepełnosprawnych od 1 stycznia 2026 r. Oto, co się zmienia", "category": "Prawo", "scraped_at": "2025-12-13T17:36:32.903775Z", "text": "Rewolucja w prawie dla niepełnosprawnych od 1 stycznia 2026 r. Oto, co się zmienia\nOd 1 stycznia 2026 r. w życie wchodzą zmiany w ustawie o rehabilitacji zawodowej i zatrudnianiu osób niepełnosprawnych. Sprawdź, co dokładnie się zmieni w przepisach i jak wpłynie to na sytuacje tysięcy osób w Polsce.\n- Prezydent podpisał zmienioną ustawę o rehabilitacji zawodowej i zatrudnianiu niepełnosprawnych\n- Zmiany w ustawie to krok w stronę większej elastyczności i efektywności w zatrudnianiu osób niepełnosprawnych\n- Ustawa zacznie obowiązywać 1 stycznia 2026 r., czyli pierwszego dnia miesiąca następującego po upływie miesiąca od jej ogłoszenia\n- Więcej informacji o biznesie znajdziesz na stronie Businessinsider.com.pl\nPolska Organizacja Pracodawców Osób Niepełnosprawnych poinformowała, że prezydent Karol Nawrocki 28 listopada 2025 r. podpisał ustawę o rehabilitacji zawodowej i zatrudnianiu niepełnosprawnych. Została ona opublikowana w Dzienniku Ustaw tego samego dnia.\n\"Zmiany mają na celu dostosowanie przepisów do rzeczywistości, w jakiej funkcjonują obecnie ZAZ i ZPChr\" — podkreślono w uzasadnieniu projektu ustawy, które przytacza serwis Infor.pl.\nZobacz także: ZUS ocenił pomysł Karola Nawrockiego na \"emerytury po nowemu\". Prezydent nie będzie zadowolony\nZmiany w ustawie mają na celu uproszczenie funkcjonowania ZAZ (zakładów aktywności zawodowej) i ZPChr (zakładów pracy chronionej), które odgrywają kluczową rolę w aktywizacji zawodowej osób z niepełnosprawnościami. Deregulacja ma zlikwidować zbędne obowiązki administracyjne, które dotychczas ograniczały rozwój tych instytucji.\nDalszy ciąg tekstu pod materiałem wideo:\nJak wyjaśnia serwis Infor.pl, dzięki zmianom zakłady będą mogły lepiej dostosować się do aktualnych potrzeb rynku pracy i skuteczniej wspierać osoby niepełnosprawne.\nRewolucja w prawie dla niepełnosprawnych od 1 stycznia 2026 r. Oto, co się zmienia\nNowelizacja ustawy zakłada m.in.:\n- podniesienie limitu zatrudnienia osób z umiarkowanym stopniem niepełnosprawności w ZAZ z 35 proc. do 55 proc. ogółu zatrudnionych, co zmniejsza wymóg zatrudnienia osób ze znacznym stopniem niepełnosprawności;\n- rezygnację z obowiązku zapewnienia doraźnej opieki medycznej przez ZAZ i ZPChr;\n- wydłużenie okresu zwolnienia ZAZ z wymogu spełnienia limitu zatrudnienia osób niepełnosprawnych z trzech do sześciu miesięcy;\n- możliwość zwiększenia przez samorządy wojewódzkie maksymalnej kwoty dofinansowania działalności ZAZ z zaoszczędzonych środków własnych lub funduszy PFRON.\nZobacz także: Miliardy dla NFZ. Prezydent Nawrocki zdecydował\nUstawa zacznie obowiązywać 1 stycznia 2026 r., czyli pierwszego dnia miesiąca następującego po upływie miesiąca od jej ogłoszenia. Wyjątkiem są przepisy dotyczące zwolnienia podmiotów udzielających ulg we wpłatach na PFRON z obowiązku wystawiania informacji o możliwości obniżenia wpłat — te wejdą w życie 1 marca 2026 r.", "content_hash": "26f13739ce1fe9179401d2f29971fbd0f49991f17aee338c17c323639532aca9", "text_len": 2880}
{"schema_version": 1, "id": "8667bbbef8b4954f3e1cb53b15c3747a76771e6b", "url": "https://businessinsider.com.pl/prawo/sondaze-klamia-tak-rzad-donalda-tuska-realizuje-umowe-koalicyjna/jxdwcye", "title": "Sondaże kłamią? Są problemy, ale rząd Tuska realizuje umowę [ANALIZA]", "category": "Prawo", "scraped_at": "2025-12-13T17:36:20.286594Z", "text": "Sondaże kłamią? Są problemy, ale rząd Tuska realizuje umowę [ANALIZA]\nKoalicja nie obiecywała \"100 konkretów\" jednej partii. Obiecywała 24 cele wspólne — zapisane czarno na białym w umowie koalicyjnej. I to one są najuczciwszym miernikiem pracy rządu Donalda Tuska po dwóch latach: co udało się dowieźć, co jest w trakcie, a co brutalnie zderzyło się z rzeczywistością.\nPrzez te dwa lata zmieniło się niemal wszystko: geopolityka, koszty obsługi długu, presja na budżet i tempo zdarzeń w Europie. W takich warunkach część zapisów trzeba nie tyle \"porzucić\", co przestawić, zmodyfikować lub zrealizować inną drogą.\nCzasem liczy się nie to, co było w dokumencie, tylko to, czy państwo potrafi zareagować szybciej, niż zmieniają się okoliczności. Dlatego w tym podsumowaniu nie rozliczamy \"wizerunku\" ani pojedynczych ministrów — rozliczamy konkret: umowę koalicyjną.\n13 grudnia 2023 r. prezydent Andrzej Duda zaprzysiągł rząd Donalda Tuska. Po ośmiu latach rządów PiS władzę przejęła koalicja czterech ugrupowań: Koalicji Obywatelskiej, PSL, Polski 2050 i Nowej Lewicy. A potem przyszło kolejne polityczne trzęsienie ziemi: w lipcu tego roku, po wygraniu wyborów prezydenckich przez Karola Nawrockiego, doszło do rekonstrukcji rządu. To ważny moment, bo od niego zmieniły się akcenty i priorytety — i dlatego dziś nie robimy rankingu nazwisk. Sprawdzamy coś bardziej pierwotnego: \"syntezę programów partii, które tworzą tę koalicję\", jak mówił premier w exposé. Bez tego dokumentu Koalicja 15 października w ogóle nie byłaby możliwa.\nKiedy rozkłada się umowę na czynniki pierwsze — punkt po punkcie — obraz jest bardziej złożony, niż sugerują szybkie sondażowe nagłówki. Z naszej analizy 24 celów wynika, że wdrażanie idzie lepiej, niż podpowiadają nastroje. Po dwóch latach tylko sześć punktów nie zostało w pełni domkniętych (tu nie odnosimy się do rozliczeń poprzedniej władzy). A jednak polityczna ocena wciąż jest chłodna. W badaniu UCE Research dla Onetu pracę premiera \"bardzo dobrze\" i \"raczej dobrze\" ocenia 33,1 proc. ankietowanych, a \"źle\" i \"bardzo źle\" — 42,6 proc.\nI tu zaczyna się najciekawsze pytanie. Dlaczego liczby z realizacji nie chcą się przełożyć na społeczne odczucia? Czy problemem jest tempo, komunikacja, a może to, że część \"zrealizowanych\" zmian nie jest odczuwalna w portfelu i codziennym życiu?\nW dalszej części tekstu pokazujemy, które z 24 punktów są już dowiezione, które są w fazie zaawansowanych prac, a które — wprost — przegrały z realiami i wymagają korekty.\nW ciągu dwóch lat jednak uchwalono prawie 400 ustaw, w tym większość projektów przygotował rząd lub posłowie koalicji. W tym czasie, zarówno prezydent Andrzej Duda, jak i Karol Nawrocki zawetowali 32 ustawy. Do tego wiele trafiło do Trybunału Konstytucyjnego. To powoduje, że ministrowie, zwłaszcza Maciej Berek, który nadzoruje legislację i godzi różne strony, mają więcej pracy, i to w szczególnych warunkach.\nNie można też zapominać o zmieniającej się sytuacji geopolitycznej i zagrożeniu ze strony Rosji. Co udało się zatem zrealizować z 24 punktów umowy, a co ugrzęzło po drodze? Oto podsumowanie.\n1. Bezpieczeństwo Polek i Polaków\nTo zadanie priorytetowe. W związku z rosyjską agresją na Ukrainę koalicja umieściła je na pierwszym miejscu swojej umowy. Bezsprzecznie bezpieczeństwo jest w centrum działania obecnej ekipy rządzącej — premier ogłosił, że żyjemy w czasach przedwojennych.\nTo wokół bezpieczeństwa skupione były więc priorytety polskiej prezydencji w Radzie UE, a także rewizje Krajowego Planu Odbudowy, dzięki czemu powstał Fundusz Bezpieczeństwa i Obronności. Polska skutecznie forsowała swój punkt widzenia w tej sprawie na forum UE, czemu zawdzięcza to, że będzie największym beneficjentem unijnego programu SAFE.\nKierując się właśnie względami bezpieczeństwa, rząd stawia na zacieśnienie współpracy z państwami nordyckimi. Znalazło to wyraz w niedawnym wyborze szwedzkiej oferty na dostawę okrętów podwodnych w ramach programu Orka, czym Warszawa naraziła się zarówno Paryżowi, jak i Berlinowi.\nPole manewru rządu w polityce bezpieczeństwa, jak i szerzej — zagranicznej — ogranicza konieczność kohabitacji z reprezentującym opozycyjny obóz prezydentem Karolem Nawrockim. To właśnie brak spójnej współpracy na linii rząd-prezydent uznawany jest za główny powód tego, że Polski brakuje przy stole rozmów na temat ustalenia warunków pokoju w Ukrainie. W Europie temat zmonopolizowały Berlin, Paryż i Londyn. To kłóci się z zapisaną w umowie obietnicą umacniania pozycji Polski na arenie międzynarodowej. Póki co nie udało się też odbudować wspólnoty narodowej, co zapisano w umowie.\nBez wątpienia w porównaniu z okresem rządów PiS, Polsce udało się jednak umocnić pozycję w Unii Europejskiej. Kraj ma być największym beneficjentem przyszłego budżetu UE na lata 2028-2034, rząd odblokował też KPO i fundusze spójności. Symbolem nowej jakości relacji z Francją jest zaś podpisany wiosną tego roku traktat polsko-francuski, który jednak wciąż czeka na wypełnienie treścią. Mimo deklaracji dobrej woli po obu stronach wciąż nie udało się natomiast wyprowadzić z impasu relacji Warszawa-Berlin.\nTrudno uznać za spełnioną obietnicę profesjonalizacji i odpolitycznienia polskiej dyplomacji. Tu sytuację dodatkowo komplikuje konflikt z głową państwa.\nKoalicja deklarowała też, że w trosce o bezpieczeństwo obywatelek i obywateli będzie dążyć do odbudowy obrony cywilnej. Realizacja tej obietnicy jest jednak w powijakach. Uchwalenie ustawy się przeciągało, a teraz pojawiają problemy z realizacją. Mimo pewnych działań edukacyjnych społeczeństwu ciągle brak podstawowej wiedzy i umiejętności w sprawie tego, jak reagować w sytuacji zagrożenia.\n2. Przywrócimy porządek prawny\nTo najtrudniejszy punkt umowy, bo PiS bardzo sprytnie rękoma Zbigniewa Ziobry zabetonował prokuraturę i sąd.\nTeraz zaś wszelkie zmiany są blokowane przez prezydentów z obozu PiS. Tu trudno liczyć na współpracę. Teraz dopiero widać, że większą szansę na kompromis dawał Andrzej Duda. Do negocjacji jednak nie doszło.\nW efekcie, choć Sejm uchwalił ustawy reformujące Trybunał Konstytucyjny i Krajową Radę Sądownictwa, to nie weszły w życie, bo prezydent Duda skierował je do TK.\nPrzygotowywana przez ministra sprawiedliwości, najpierw Adama Bodnara, teraz Waldemara Żurka ustawa o statusie sędziów też nie ma szansy na wejście w życie, póki w Pałacu Prezydenckim zasiada Karol Nawrocki. Co więcej, krytykują ją otwarcie i Marcin Wiącek, rzecznik praw obywatelskich, i Helsińska Fundacja Praw Człowieka. Wiele osób mówi nam zgodnie, że następca Bodnara zdołał jedynie jeszcze bardziej podzielić sędziów, zamiast zjednać sobie środowisko, obrócił je przeciwko sobie.\nWszystko dlatego, że planowane działania nie są zgodne z Konstytucją. W umowie koalicyjnej tego nie obiecano, choć premier Tusk podczas zaprzysiężenia zapowiedział, że \"wierność postanowieniom Konstytucji to będzie znak firmowy tego nowego rządu\".\nKoalicji udało się wymienić jedynie prokuratora generalnego, choć zdaniem opozycji wbrew prawu. To jednak za mało, by sprawnie zarządzać śledczymi. Większość prawników, doświadczonych karnistów uważa, że prokuratorzy grają na przeczekanie do kolejnych wyborów. Świadczyć o tym może choćby brak aktów oskarżenia w sprawach dotyczących polityków PiS. Przez błąd prokuratury nie udało się też uchylić immunitetu Małgorzacie Manowskiej, jako przewodniczącej Trybunału Stanu.\nZ drugiej strony wciąż nie ma finalnego projektu nowej ustawy o prokuraturze, czy innych projektów usprawniających pracę sądów. W Ministerstwie Sprawiedliwości działa dużo zespołów, ale efektów nie widać. Co też pokazuje post wiceministra Dariusza Mazura na portalu X.\nDo tej pory koalicja bojkotowała też Trybunał Konstytucyjny. Skoro jednak prezydent jest z opozycji, to jednak chce rozpocząć proces wyboru nowych sędziów na zwalniające się stanowiska. Tu więc czas może okazać się sprzymierzeńcem koalicji.\n3. Wspieranie zawodów kluczowych dla funkcjonowania państwa\nKoalicja dotrzymała tego punktu umowy. W 2024 r. wynagrodzenia dla nauczycieli wzrosły o 30 proc., a dla sfery budżetowej o 20 proc. W 2025 r. jednak już przez złą sytuację finansową państwa dostali 5 proc. podwyżki, a w przyszłym roku 3 proc. Więcej mieli otrzymać pracownicy sądów, ale głosami koalicji Sejm je odebrał. Chodziło o kwotę 94 mln 375 tys. zł.\n4. Poprawa systemu ochrony zdrowia. Podniesiemy nakłady\nWszystko wskazuje na to, że koalicja nie zdawała sobie sprawy, w jakim stanie prawnym przejmuje ochronę zdrowia. Obiecała zniesienie limitów na leczenie NFZ, choć PiS zostawił po sobie ogromne problemy finansowe spowodowane skokowo rosnącymi wynagrodzeniami pracowników szpitali i przychodni.\nPodwyżki w 2022 r. zaproponowali Adam Niedzielski i Piotr Bromber — ówczesny wiceminister, ale w Sejmie poparli je też posłowie obecnej koalicji rządzącej. W efekcie w budżecie NFZ jest ogromna luka, którą trzeba pokrywać z dotacji z budżetu państwa.\nIzabela Leszczyna jednak nie walczyła o finanse na NFZ, nie proponowała też reform. Koalicja za jej czasów przegłosowała obniżenie składki zdrowotnej dla przedsiębiorców, choć w umowie tego nie obiecała. Prezydent zaś wetując obniżkę, zrobił tak naprawdę koalicji prezent.\nDopiero Jolanta Sobierańska-Grenda odważnie mówi o problemach ochrony zdrowia. Po drugiej stronie ma jednak cerbera w postaci Ministerstwa Finansów. Jeśli jednak punkt umowy ma być dotrzymany, to Andrzej Domański musi spojrzeć na twarde dane i przyznać, że potrzebna jest stała dotacja, a nie tymczasowe kroplówki. Zgadza się, że do NFZ trafiają miliardy, w 2026 r. to 218 mld zł, ale to i tak o blisko 24 mld zł mniej niż potrzeba. Bez zmian luka będzie się pogłębiać, o czym alarmują eksperci.\n5. Dobra edukacja\n\"Wystarczy chyba zamknąć na chwilę oczy i przypomnieć sobie. Pan minister Czarnek — pani minister Nowacka. I chyba wszystko jasne, prawda?\" — tak Donald Tusk przedstawił podczas exposé nową ministrę edukacji.\nDwa lata później Paweł Mrozek z Akcji Uczniowskiej w \"Poranku TOK FM\" powiedział \"Zawiodła miliony uczniów, nauczycielek i nauczycieli\". Żal do niej mają też związki zawodowe, w tym ZNP.\nWielu pedagogów w prywatnych rozmowach mówi, że nigdy by nie pomyśleli, że najgorszy Czarnek był lepszy od Barbary Nowackiej. Mają żal za zniesienie prac domowych, sposób wprowadzenia edukacji zdrowotnej, godziny basiowe, czyli brak wynagrodzenia za godziny ponadwymiarowe, brak realnych reform i odbiurokratyzowania szkół. Jedyny sukces to zlikwidowanie jednej godziny religii, choć nie dla wszystkich.\n6. Wzmocnimy prawa kobiet\nChoć w koalicji nie było jednomyślności, co do przyszłości przepisów aborcyjnych, to w umowie jej członkowie zapisali unieważnienie wyroku TK z 2020 r. Przywrócenie tzw. kompromisu aborcyjnego jest niemożliwe bez zmiany prawa, czyli podpisu prezydenta. Według senatora Adama Bodnara, byłego wministra sprawiedliwości, udało się jednak zwiększyć dostępność legalnej aborcji.\nNiemożliwe jednak okazało się uchwalenie, chociażby ustawy znoszącej kary za aborcję. Najpierw przeszkodą były wybory samorządowe, potem prezydenckie i postawa koalicjantów. Sejmowa komisja nadzwyczajna do rozpatrzenia trzech projektów ustaw (Lewicy, PSL i Polski 2050 oraz KO) ostatni raz zebrała się… 9 lipca 2024 r.\nIzabeli Leszczynie, gdy była ministrem zdrowia, udało się jednak rozporządzeniem wprowadzić awaryjną antykoncepcję. W ponad 1400 aptekach farmaceuci mogą od ręki wystawić recepty na pigułkę \"dzień po\"— do sierpnia 2025 r. wydali ich ok. 15 tys. Leszczyna wprowadziła też refundację in vitro.\nSą też badania prenatalne dla każdej przyszłej mamy, ośrodki kompleksowego leczenia endometriozy, nowoczesne cytologia, znieczulenie przy porodzie.\n7. Wszyscy jesteśmy równi\nW tej kwestii koalicja poniosła kolejną porażkę. Do tej pory nie została uchwalona ustawa o związkach partnerskich. Zapowiadany szumnie w październiku przez Lewicę i PSL kompromisowy projekt o statusie osoby najbliższej światło dzienne ujrzał dopiero 12 grudnia. Choć trzeba przyznać, że to już jest druga wersja ustawy — spory światopoglądowe i zagrożenie wetem nie ułatwiają zadania.\nSejm uchwalił obiecaną ustawę o tzw. mowie nienawiści, która przewidywała kary m.in. za dyskryminację ze względu na płeć i orientację seksualną, ale prezydent Andrzej Duda skierował ją TK.\n8. Przeciwdziałanie zmianom klimatycznym\nÓsmy punkt umowy koalicyjnej dotyczy transformacji energetycznej. Tu trzeba docenić koalicję za działania na rzecz energetyki jądrowej — zwłaszcza od czasu powołania jesienią ubiegłego roku Wojciecha Wrochny na pełnomocnika rządu do spraw strategicznej infrastruktury energetycznej. Skutecznie przeprowadził on notyfikację pomocy publicznej dla pierwszej polskiej elektrowni jądrowej, przeforsował ustawę o dokapitalizowaniu inwestora tej elektrowni — spółki Polskie Elektrownie Jądrowe — kwotą 60,2 mld zł i doprowadził do bardzo dobrze ocenianych przez rynek zmian we władzach tej spółki.\nCieniem na dorobek koalicji rzuca się natomiast brak obiecanej w umowie liberalizacji ustawy wiatrakowej. Na usprawiedliwienie rządu można jedynie wskazać, że realizację tych obietnic utrudnia mu spór w tej sprawie z obecnym, jak i poprzednim, prezydentem. Z drugiej strony jednak efektywność polityki energetycznej rządu ogranicza podział kompetencji w tej sprawie między resorty energii i klimatu.\nKoalicja obiecywała też niskie ceny energii dla gospodarstw domowych i firm. Zwłaszcza w tym drugim przypadku trudno mówić o wywiązaniu się z obietnic.\n9. Poprawa poziomu ochrony polskich lasów, rzek i powietrza\nKoalicja nie zrealizowała obietnicy wyłączenia z wycinek 20 proc. najcenniejszych obszarów leśnych — protestowała przeciw temu branża drzewna. Wprowadzono natomiast moratorium, by zabezpieczyć cenne przyrodniczo obszary.\nOd 2025 r. obowiązuje natomiast obiecane ograniczenie eksportu drewna. W trzech pierwszych kwartałach 2025 r. eksport polskiego drewna do Chin spadł o 50 proc.\nZgodnie ze złożoną obietnicą, od września tego roku, wprowadzono zakaz spalania pełnowartościowego drewna w energetyce zawodowej. Z kolei ustawa ustanawiająca społeczny nadzór nad lasami jeszcze nie została przegłosowana.\nObiecano też zwiększenie powierzchni parków narodowych w porozumieniu z lokalnymi społecznościami. Prezydent zawetował jednak ustawę o utworzeniu Parku Narodowego Doliny Dolnej Odry. W reakcji resort klimatu zapowiedział alternatywne rozwiązania, tzw. plan B.\nW umowie zapowiedziano też niezbędne zmiany w programie Czyste powietrze — wprowadzono je jednak zdecydowanie za późno. W efekcie w programie doszło do nadużyć i znalazł się on w bezprecedensowym kryzysie, z którego — według ministerstwa — wychodzi, jednak proklimatyczni aktywiści są innego zdania.\n10. Powrót do przewidywalności w systemie podatkowym\nTu kluczowy miał być dialog z organizacjami pracodawców i… sześciomiesięczne vacatio legis. Chodzi o to, by nowe przepisy wchodziły w życie minimum pół roku po ogłoszeniu. Choć mamy połowę grudnia, to podatnicy nadal nie znają wszystkich zmian w podatkach, jakie zaczną obowiązywać od 1 stycznia 2026 r. Co najmniej kilkanaście zmian zostało opublikowanych w grudniu.\nCo ciekawe, w tym punkcie koalicja zadeklarowała dofinansowanie Państwowej Inspekcji Pracy oraz gotowość do zmniejszenia obciążeń podatkowych nakładanych na pracujących, w celu pobudzenia aktywności zawodowej i wsparcia rodzin. W budżecie na 2026 r. Sejm zwiększył budżet PIP o 13,4 proc., czyli 69 mln zł. To pieniądze na reformę PIP, która jednak wciąż nie wyszła z rządu.\nO korzystnych zmianach podatkowo-składkowych dla osób na etacie nikt chyba nie słyszał. Plusem dla nich jest wywalczona przez ministrę pracy Agnieszkę Dziemianowicz -Bąk i Lewicę wolna wigilia oraz ustawa pozwalająca wliczać czas na zleceniu i działalności do stażu pracy.\n11. Przywrócenie transparentności finansów państwa\nTransparentność finansów publicznych się poprawia. BGK publikuje plany i sprawozdania z realizacji planów swoich funduszy. Rząd, inaczej niż poprzednicy, systematycznie publikuje też informacje o szacunkowym wykonaniu budżetu państwa.\nNajwiększym osiągnięciem obecnej ekipy w tej kwestii jest jednak utworzenie instytucji Rady Fiskalnej, która ma patrzeć rządowi na ręce. Jej skład wyłoniono ostatnio — na czele tego gremium stanął Sławomir Dudek, były wieloletni dyrektor w Ministerstwie Finansów. Pytaniem otwartym pozostaje jednak to, czy Rada wejdzie w wygodne buty recenzenta, czy też będzie wychodzić z konstruktywnymi, czyli między innymi możliwymi do realizacji, propozycjami.\nKoalicja obiecała też, że będzie dążyć do poprawy stanu finansów publicznych. Ten punkt umowy nie został zrealizowany i w przewidywalnej przyszłości, co najmniej do kolejnych wyborów parlamentarnych w 2027 r., tak pozostanie. Powody to między innymi wydatki na zbrojenia, inwestycje w transformację energetyczną i infrastrukturę, podwyżka dodatku na dzieci z 500 do 800 zł, czy podwyżki dla sfery budżetowej. A z drugiej strony między innymi brak chęci i możliwości — z uwagi na opór prezydenta — zwiększania wpływów podatkowych. Zgodnie z obietnicą, wiosną 2024 r. rząd opublikował natomiast \"Białą Księgę finansów publicznych\".\nSłabo też wychodzi likwidacja instytucji, które uznawano za sposób na \"wyciąganie\" publicznych pieniędzy i zatrudnianie swoich. Polska Fundacja Narodowa, jedna z najbardziej kontrowersyjnych instytucji, ma się wciąż dobrze, a spółki Skarbu Państwa wpłacają na nią miliony złotych.\nZ drugiej strony od kwietnia 2025 r. rozpoczął proces likwidacji Instytutu Finansów.\n12. Przywrócimy korzystne warunki do rozwoju działalności gospodarczej\nTu koalicja obiecała cztery reformy. Dwóch nie zrealizowała. Nie udało się odejść od opresyjnego systemu podatkowo-składkowego m.in. poprzez wprowadzenie korzystnych i czytelnych zasad naliczania składki zdrowotnej oraz sprawić, że to ZUS wypłaca zasiłek chorobowy już od pierwszego dnia zwolnienia. Udało się jednak znieść składkę od tak zwanych środków trwałych. Dwie już obowiązują. To kasowy PIT oraz wakacje składkowe.\nZ drugiej strony premier Donald Tusk uruchomił z Rafałem Brzoską, szefem inPostu, akcję deregulacja. Jej efektem jest wiele drobnych zmian, które jednak rzeczywiście mają uprościć prowadzenie działalności.\n13. Odpolitycznienie spółek Skarbu Państwa\nJednym z priorytetów koalicji miało być odpolitycznienie spółek Skarbu Państwa poprzez wprowadzenie czytelnych kryteriów naboru na stanowiska zarządcze. Postulat ten w praktyce okazał się nierealny. Co prawda Polska 2050 próbowała forsować projekt ustawy w tej sprawie, ale bez powodzenia.\nObecny minister aktywów państwowych, już trzeci, Wojciech Balczun stawia jednak na podnoszenie jakości kadr w spółkach, co jest dobrym krokiem. W tym celu stworzono tak zwaną macierz kompetencji stosowaną w doborze rad nadzorczych spółek z udziałem Skarbu Państwa. Minister zapowiada też nowelizację ustawy o zarządzaniu mieniem państwowym, która ma wprowadzić standard kompetencji w spółkach z udziałem Skarbu Państwa.\n14. Zabezpieczenie interesu polskich rolników\nW umowie koalicyjnej zapowiedziano budowę nowej infrastruktury logistycznej — takiej jak port zbożowy i nowe powierzchnie magazynowe.\nW tej sprawie na ukończeniu są prace nad dokumentacją niezbędną do rozpoczęcia prac budowlanych nad Gdańskim Agro Terminalem (GAT). Na pierwszy ogień ma pójść budowa pierwszej hali magazynowej. W sumie inwestycja ma pozwolić na zwiększenie zdolności przeładunkowych produktów rolnych do 1 mln ton rocznie. W kolejnych latach planowane jest zwiększenie zdolności przeładunkowej poprzez wybudowanie w tamtym miejscu kilkudziesięciu silosów do przeładunków. Całość prac nad GAT ma się zakończyć do 2028 r.\nJak dotąd nie wprowadzono natomiast obiecanego obowiązku flagowania produktów.\nKolejna zapowiedź dotyczyła aktywnego pilnowania interesów rolnictwa na arenie międzynarodowej. Między innymi dzięki aktywności Warszawy udało się poprawić warunki importu ukraińskiej produkcji rolnej do UE. Wbrew Komisji Europejskiej rząd ciągle utrzymuje też embargo na zboże z Ukrainy. Fiaskiem natomiast zakończyły się próby zablokowania umowy o wolnym handlu z południowoamerykańskim Mercosurem — 20 grudnia spodziewane jest przypieczętowanie tego porozumienia.\nKoalicja częściowo wywiązała się natomiast z obietnicy działania na rzecz poprawy dobrostanu zwierząt — przeforsowała ustawę o zakazie hodowli zwierząt na futra.\nWbrew umowie koalicyjnej nie wprowadzono natomiast maksymalnie 30-dniowego terminu płatności przez markety i przedsiębiorstwa skupowe dla wytwórców żywności. Nie utworzono też funduszu stabilizacyjnego w celu ograniczenia strat wynikających z nieuczciwych praktyk pośredników.\n15. Nauka i szkolnictwo wyższe wymagają zmian\nRewolucji nie widać, głośno jest raczej o wpadkach. Zaczęło się od kontrowersyjnego konkursu na prezesa IDEAS NCBiR, czyli ośrodka zajmującego się badaniem AI. Przegrał go prof. Piotr Sankowski, jego założyciel cieszący się światowym prestiżem z nikomu nieznanym dr. hab. Grzegorzem Borowikiem. Potem była afera z ministrem nauki Dariuszem Wieczorkiem, opisana przez wp.pl. Chodziło o złe potraktowanie sygnalistki na Uniwersytecie Szczecińskim. Teraz podnosi się upolitycznienie Sieci Badawczej Łukasiewicz.\nNowy minister Marcin Kulasek boryka się z niedofinansowaniem nauki, w tym infrastruktury badawczej. Nie udało mu się wynegocjować z ministrem finansów polepszenia sytuacji, choć Sejm część z oszczędności m.in. na pracownikach sądów przeznaczył właśnie na naukę.\n16. Kultura kluczowym obszarem\nMinisterstwo Kultury i Dziedzictwa Narodowego najbardziej kojarzone jest chyba z karuzelą kadrową. Najpierw szefował mu Bartłomiej Sienkiewicz, potem Hanna Wróblewska, teraz Marta Cienkowska. Do tego, co chwilę wybucha jakiś skandal z konkursami na dyrektorów instytucji kultury, i to z różnych powodów. Ostatnio minister wyraziła sprzeciw wobec powołania radnej KO Beaty Michalec na dyrektorkę Muzeum Literatury w Warszawie. Podkreśliła, że komisje konkursowe nie mogą stawać się pretekstem do obsadzania stanowisk w kluczu politycznym\". Z kolei artyści zgłaszają zastrzeżenia do podziału pieniędzy z KPO.\nObecnej ekipie ciągle nie udało się przegłosować procedowanej obecnie ustawy o zabezpieczeniu społecznym artystów zawodowych, choć w umowie koalicyjnej obiecywała unormowanie statusu zawodowego artystów poprzez zapewnienie im zabezpieczenia socjalnego, świadczeń emerytalnych oraz dostępu do systemu opieki zdrowotnej.\nKontrowersje wywołuje też tzw. ustawa medialna, czyli kolejny punkt umowy. Nie można też zapominać o walce artystów i mediów o kształt prawa autorskiego. To ono ma sprawić, że takie korporacje jak Google, Microsoft czy Meta podzielą się przychodami z wydawcami prasy i portali. Efektów na razie nie widać.\n17. Naprawimy i odpolitycznimy media publiczne\nKoalicja przejęła media publiczne sposobem. W efekcie do dziś Polskie Radio, Telewizja Polska oraz Polska Agencja Prasowa to spółki w likwidacji.\nPrzez to mają problemy, choćby z pozyskaniem finansowania na zmiany. Podmioty w likwidacji nie są wiarygodnym partnerem.\nWielu prawników uważa, że podjęte decyzje mogą być w przyszłości kwestionowane, zwłaszcza gdy władzę przejmie PiS. Opinia społeczna być może by zaakceptowała niektóre sposoby działania, gdyby wzorem dla TVP była BCC.\nDługo też trwało przygotowanie tzw. ustawy medialnej. Projekt nowelizacji ustawy o radiofonii i telewizji został opublikowany dopiero 9 grudnia i już wzbudził kontrowersje. Izba Wydawców Prasy, Stowarzyszenia Gazet Lokalnych i Stowarzyszenia Mediów Lokalnych zwracają uwagę, że z projektu zniknęły przepisy ograniczające wydawanie prasy przez samorządy. One traktują media często jak tubę propagandową.\n18. Rozdział kościoła od państwa\nPunkt trudny do realizacji, ale Barbarze Nowackiej udało się rozporządzeniem zmniejszyć liczbę lekcji religii w szkole. Z pewnością też udział Kościoła w życiu politycznym i sprawach państwowych jest znacznie mniejszy niż za czasów PiS.\n19. Odpolitycznienie służb mundurowych\nTu problemem w realizacji obietnic jest spór na linii rząd-prezydent. Teraz służby nie dopuszczają Sławomira Cenckiewicza, szefa Biura Bezpieczeństwa Narodowego do informacji niejawnych, a prezydent nie podpisał wniosków o nominacje młodych funkcjonariuszy na pierwszy stopień oficerski. Tomasz Siemoniak, minister koordynator służb specjalnych, stara się jednak o zwiększenie budżetu na służby. To do nich mają trafić część oszczędności wprowadzonych przez Sejm do budżetu państwa. Choć Ministerstwo Finansów w planie na 2026 r. założyło, że na działalność cywilnych i wojskowych służb specjalnych wyda i tak ponad 3 mld zł, czyli o 6 proc. więcej rok do roku. Po raz pierwszy w historii budżet największej służby Agencji Bezpieczeństwa Wewnętrznego przekroczy miliard złotych. Koalicja Donalda Tuska po dojściu do władzy postanowiła odtworzyć sieć delegatur Agencji, które zostały zlikwidowane za rządów PiS.\nKoalicja rządowa realizuje też punkt o likwidacji Centralnego Biura Antykorupcyjnego. Projektem ustawy w tej sprawie zajmuje się już Sejm.\nGorzej idzie koalicji wprowadzenie mechanizmów kontroli pracy służb oraz umożliwienie obywatelom uzyskania informacji o zainteresowaniu nim przez służby. Choć jest postęp. Odpowiedni projekt nowelizacji ustawy o ABW oraz ustawy o innych służbach trafił do konsultacji w listopadzie. Wprowadza on przełomową zmianę. Sąd ma zyskać możliwość zweryfikowania, czy kontrola operacyjna jest prowadzona zgodnie z prawem. Obecnie sąd wyraża jedynie zgodę w danej sprawie.\n20. Świadczenia społeczne muszą być uzupełnione\nPrym w realizacji tego punktu umowy wiedzie Agnieszka Dziemianowicz-Bąk, ministra rodziny, pracy i polityki społecznej. Udało jej się wprowadzić program aktywny rodzic, czyli tzw. babciowe, rentę wdowią, urlop dla rodziców wcześniaków, wyższy zasiłek pogrzebowy. W Sejmie zaś trwają już prace nad projektem ustawy o asystencji osobistej, i to mimo wielu kontrowersji i problemów z finansowaniem.\n21. Zwiększymy dostępność mieszkań\nTen zapis umowy, póki co, pozostał na papierze. — Strony koalicji stworzą warunki dla istotnego przyspieszenia tempa oddawania nowych mieszkań: własnościowych, dostępnych na najem realizowany także przez samorządy oraz mieszkań socjalnych i komunalnych. Państwo będzie też wspierać samorządy w remontach pustostanów na cele mieszkaniowe — głosi umowa koalicyjna.\nPierwszy rok rządów koalicji zmarnowano na — zakończone fiaskiem — próby forsowania tak zwanego kredytu zero procent. Nadzieję na poprawę sytuacji daje pakiet ustaw przygotowanych przez wiceministra rozwoju Tomasza Lewandowskiego, ale jego efekty nie będą odczuwalne w tej kadencji.\n22. Zapewnienie efektywnego i dostępnego transportu publicznego\nObiecany proces przywracania połączeń autobusowych nie jest widoczny. Inaczej jest z rozwijaniem sieci kolejowej — widać, że obszar rozwoju kolei należy do priorytetów rządu i sytuacja pod tym względem sukcesywnie się poprawia. Rząd zapowiada, że do 2035 r. powstanie 1000 kilometrów nowych linii kolejowych w całej Polsce. Celem jest to, by kolej była pierwszym wyborem transportowym Polaków. Jeżeli rząd — zgodnie z deklaracjami — zmieni też ustawę o funduszu kolejowym, będzie to duży postęp. Koalicjanci obiecywali również utworzenie zintegrowanego systemu pozwalającego kupić bilet na przejazd z wykorzystaniem dowolnych środków transportu zbiorowego. Ta obietnica ma być zrealizowana od 2027 r.\n23. Decentralizacja państwa\nKoalicji udało się spełnić obietnicę dotyczącą powierzenia samorządom odpowiednich kompetencji wraz z zapewnieniem im stosownych środków finansowych.\nOd tego roku — ogromnym kosztem — rząd wprowadził reformę systemu finansowania samorządów, która zwiększa ich przychody. Nie wszystkie samorządy są z niej jednak zadowolone w równym stopniu. Opozycja punktuje, że najbardziej zyskały te zamożne, głównie duże miasta.\n24. Zaangażowanie w procesy społeczne organizacji pozarządowych\nTen punkt umowy koalicyjnej, choć ostatni, ucieszył organizacje pozarządowe. Wiele z nich jeszcze przed październikiem 2023 r. przygotowało propozycje reform w piętnastu różnych obszarach — od edukacji, przez praworządność, prawa człowieka i politykę migracyjną, ochronę środowiska, kulturę, prawa osób LGBTQ+, aż do wzmocnienia praw opiekunów osób niepełnosprawnych. Tu dzieje się niewiele. Nie ma też nowelizacji ustawy o działalności pożytku publicznym, czy strategii rozwoju filantropii.\nOrganizacjom zależało przede wszystkim na zmianie modelu współpracy z instytucjami publicznymi. Udały się to w zasadzie dwie rzeczy. Pierwsza to zmiana regulaminu Sejmu i wprowadzenie szerokich konsultacji poselskich ustaw. I to jest zasługa Szymona Hołowni. Druga to zmiany w działaniu Narodowego Instytutu Wolności. Może są uwagi, ale działa rada instytutu, a projekty regulaminów konkursów są konsultowane.\nNauczyciele i uczniowie narzekają jednak na Barbarę Nowacką właśnie za brak dialogu. W przypadku przywracania praworządności widać zaś spór na linii minister sprawiedliwości Waldemar Żurek — Helsińska Fundacja Praw Człowieka.\nZasadniczo minusem tego rządu jest komunikacja, a dokładnie jej brak. Dobrej polityki informacyjnej jednak w umowie koalicyjnej nie obiecano.", "content_hash": "bc8b3aeb57333f18d8085e23da2ab7e968c784ad83b949da3dedc4936c103e1f", "text_len": 29074}
{"schema_version": 1, "id": "e0661ab518af6bbdf51eed8df1b561ab0f6f81ad", "url": "https://businessinsider.com.pl/prawo/uproszczenie-odstepowania-od-zakupow-internetowych-unijne-prawo-wkrotce-wchodzi-w/mg3r0j9", "title": "Uproszczenie rezygnacji z zakupów internetowych. Unijne prawo wkrótce wchodzi w życie", "category": "Prawo", "scraped_at": "2025-12-13T17:36:29.191878Z", "text": "Uproszczenie rezygnacji z zakupów internetowych. Unijne prawo wkrótce wchodzi w życie\nWkrótce w całej Unii Europejskiej zacznie obowiązywać dyrektywa, która wprowadzi znaczące uproszczenie zwrotów. Opcja ma być widoczna i działać według jednolitego standardu. Kary za niewdrożenie prawa będą dotkliwe.\n- Unijna dyrektywa 2023/2673 wprowadzi jednolite zasady rezygnacji z umowy w e-commerce\n- Przedsiębiorcy będą musieli zapewnić widoczny i prosty mechanizm odstąpienia od umowy. Ma to być równie łatwe, jak sam zakup\n- Brak wdrożenia dyrektywy może skutkować surowymi sankcjami finansowymi\n- Więcej informacji o biznesie znajdziesz na stronie Businessinsider.com.pl\nDyrektywa 2023/2673 jest częścią pakietu legislacyjnego wzmacniającego prawa konsumentów w środowisku cyfrowym. Zobowiązuje wszystkie sklepy internetowe działające na rynku UE do zapewnienia jednolitego, łatwo dostępnego mechanizmu odstąpienia od umowy.\nDalszy ciąg tekstu pod materiałem wideo\nUmożliwiający to przycisk ma być umieszczony w widocznym miejscu i opisany w jednoznaczny sposób. Niedopuszczalne będzie ukrywanie tej funkcji w podmenu, stosowanie niejasnych komunikatów lub utrudnianie jej użycia. Komisja Europejska podkreśla, że celem regulacji jest \"symetria czynności\" — rezygnacja z umowy ma być tak samo prosta, jak jej zawarcie.\nCała infrastruktura ma ułatwić zwroty zakupów\nZ danych zawartych w raporcie Alsendo \"Wsparcie IT w logistyce, marketingu i obsłudze e-commerce\" wynika, że aż 48 proc. polskich sklepów internetowych już teraz wskazuje na lepsze zarządzanie zwrotami jako jedną z największych korzyści wdrażania nowoczesnych narzędzi IT, a 38 proc. zauważa, że usprawnienie tego procesu przekłada się na wyższą satysfakcję klientów.\nCzytaj też: Klienci niemieckiego sklepu tygodniami czekają na pieniądze. Polski urząd reaguje\n— Nowe przepisy mogą stać się dla przedsiębiorców impulsem do dalszej automatyzacji i cyfryzacji procesów posprzedażowych. W praktyce oznacza to, że sklepy będą musiały nie tylko zapewnić możliwość odstąpienia od umowy jednym kliknięciem, ale też dostosować całą infrastrukturę informatyczną i logistyczną do natychmiastowego potwierdzania odstąpienia od umowy w formie trwałej, np. e-mail z numerem sprawy i datą rezygnacji, aktualizacji statusu zamówienia oraz wdrożenia mechanizmów obsługi zwrotu w zintegrowanych systemach magazynowych i finansowych — opisuje Michał Wójcik, partnership & enterprise director w Alsendo.\n— Dyrektywa obejmie wszystkie umowy zawierane na odległość, jak np. sprzedaż towarów, subskrypcje, usługi cyfrowe i finansowe — dodaje.\nKary proporcjonalne do obrotów\nBrak wdrożenia tego przycisku w wymaganym terminie może być traktowany jako naruszenie praw konsumenta i skutkować sankcjami finansowymi oraz nakazem dostosowania strony sklepu do standardów UE. W Polsce nadzór nad przestrzeganiem przepisów sprawować będzie Urząd Ochrony Konkurencji i Konsumentów (UOKiK).\nCzytaj też: Zakupy online czy offline? Tak kupują Polacy\nSposób naliczania kar przez organy krajowe będzie określony w ustawie wprowadzającej tę dyrektywę do polskiego prawa i przewiduje się, że będą one proporcjonalne do obrotów przedsiębiorstwa, zwłaszcza w przypadkach systemowego naruszania prawa do odstąpienia.\nZwroty to już nie tylko koszt\nZ raportu Alsendo wynika, że 73 proc. polskich firm zna narzędzia optymalizacyjne, jednak 27 proc. wciąż nie ma pełnej wiedzy o ich możliwościach. Wśród korzyści z wdrożenia nowoczesnych rozwiązań przedsiębiorcy wymieniają przede wszystkim: lepsze zarządzanie zwrotami (48 proc.), większą przejrzystość i kontrolę nad procesami (45 proc.) oraz obniżenie kosztów operacyjnych (38 proc.). Zwroty przestają być więc postrzegane wyłącznie jako koszt, a coraz częściej stają się elementem budowania jakości obsługi i lojalności klientów.\nFirmy, które zainwestowały w cyfrowe narzędzia logistyczne, potwierdzają wymierne efekty — szybsze rozpatrywanie zwrotów, niższe koszty i lepsze wykorzystanie zasobów. Jednak raport wskazuje też na wyraźne bariery w upowszechnianiu tego typu rozwiązań: 47 proc. przedsiębiorstw uznaje wysokie koszty wdrożenia za istotny problem, 41 proc. wskazuje na zbyt małą skalę działalności, a 33 proc. odnotowuje brak zasobów technicznych i specjalistów. Wprowadzenie obowiązkowego przycisku zwrotu wymusi nadrobienia tych zaległości, szczególnie wśród mniejszych podmiotów, które dotychczas odkładały decyzje o inwestycjach w automatyzację.\n— W coraz większym stopniu zwroty są też traktowane jako źródło informacji o jakości oferty i procesów sprzedażowych — analiza przyczyn rezygnacji pozwala udoskonalać asortyment, opisy produktów czy obsługę posprzedażową — zwraca uwagę Michał Wójcik z Alsendo.\nPolskie przedsiębiorstwa szykują się na zmiany\nUnijna dyrektywa zakłada, że proces odstąpienia od umowy ma być tak prosty, jak sam zakup. Dla klientów będzie to oznaczało większą przejrzystość i komfort, a dla sprzedawców — szansę na uporządkowanie i zautomatyzowanie procesów, które często były dotąd fragmentaryczne. Nowe regulacje będą też sprzyjały eliminowaniu tzw. dark patterns, czyli ukrytych lub mylących elementów interfejsu, które utrudniały rezygnację z zakupów. W dłuższej perspektywie powinno to zwiększyć poziom zaufania do handlu online w całej Unii Europejskiej.\n— W Polsce część firm już przygotowuje się do wdrażania rozwiązań zgodnych z nowym prawem. Na znaczeniu zyskują systemy pozwalające na pełną automatyzację procesu zwrotów — od zgłoszenia i generowania etykiety po monitoring statusu przesyłki i aktualizację informacji w systemie sprzedaży. Takie integracje są szczególnie istotne w przypadku sklepów prowadzących sprzedaż międzynarodową, przy której różne regulacje i operatorzy logistyczni wymagają spójnego zarządzania procesem zwrotu w wielu krajach — podkreśla ekspert Alsendo.", "content_hash": "702920f48b7ccbaf8d0db94c7fe08ac6bb708d290cd9d14ca176ecc5f2db0d5b", "text_len": 5804}
{"schema_version": 1, "id": "c434fe188a0c1929f0c11613366d20e7ed22ded6", "url": "https://businessinsider.com.pl/prawo/wyrok-tsue-moze-zatrzasc-bankami-frankowicze-zyskuja-silny-argument/gkc2yx4", "title": "To może być kolejny game changer w sprawach frankowych. TSUE znowu zabrał głos", "category": "Prawo", "scraped_at": "2025-12-13T17:36:30.438757Z", "text": "To może być kolejny game changer w sprawach frankowych. TSUE znowu zabrał głos\nTrybunał Sprawiedliwości Unii Europejskiej wydał wyrok, który może mieć znaczenie dla tysięcy konsumentów, którzy zostali pozwani przez bank o zwrot kapitału. TSUE wskazał, jak powinny działać polskie sądy, by nie naruszać dyrektywy o ochronie konsumentów.\nSprawy frankowiczów coraz rzadziej wywołują emocje. Wydaje się bowiem, że wszystko jest rozstrzygnięte. A to nieprawda. Ciągle gra idzie o szczegóły, a w czwartek 11 grudnia br. TSUE wydał kolejny wyrok, który może zmienić zasady gry, choć przedstawiciel banków tak nie uważa.\nZobacz: Banki nie mogą już zastraszać konsumentów. TSUE zmienia zasady\nCo orzekł TSUE w sprawie frankowej?\nTSUE zajmował się pytaniem Sądu Okręgowego w Warszawie w sprawie, w której bank w 2021 r. pozwał konsumenta o zwrot ok. 130 tys. zł wraz z odsetkami z tytułu uznania umowy za nieważną.\nW odpowiedzi konsument podniósł zarzut przedawnienia, bo termin dla banku na wniesienie pozwu upłynął 31 grudnia 2020 r.\nJednocześnie jednak złożył oświadczenie o potrąceniu z roszczenia banku kwoty ok. 53 tys. zł, którą już zapłacił z tytułu rat.\nW takiej sytuacji zgodnie z orzecznictwem, zgłoszenie potrącenia powoduje, że sąd zwykle nie rozstrzyga, czy doszło do przedawnienia roszczenia banku.\nTaka praktyka wynika ze stosowania przez polskie sądy art. 117 par. 2 Kodeksu cywilnego. Zgodnie z nim, jeśli po upływie terminu przedawnienia ten przeciwko komu przysługuje roszczenie, może uchylić się od jego zaspokojenia, chyba że zrzeka się korzystania z zarzutu przedawnienia. W efekcie trzyletni termin przedawnienia dla banków nie ma znaczenia, bo korzystają z wyjątkowego przepisu.\nWarszawski sąd ma jednak wątpliwości co do zgodności takiego orzecznictwa krajowego z dyrektywą 93/13 w sprawie nieuczciwych warunków w umowach konsumenckich i zadał pytanie TSUE.\nTSUE w sprawie Kuszycka (sygn. C-767/24) uznał, że dyrektywa 93/13 stoi na przeszkodzie orzecznictwu krajowemu. Poniżej prezentujemy pełną treść sentencji.\nTeraz wytłumaczmy, jak ten skomplikowany język prawniczy ma się do rzeczywistości.\nCo wyrok TSUE oznacza w praktyce?\nTSUE orzekł więc, że praktyka polskich sądów jest to sprzeczne z unijną dyrektywą 93/14.\nWedług Katarzyny Urbańska, dyrektor Zespołu Prawno-Legislacyjnego Związek Banków Polskich, dzisiejszy wyrok TSUE nie wnosi żadnych nowych elementów do ugruntowanej linii orzeczniczej sądów polskich dotyczącej relacji między oświadczeniem o potrąceniu a zarzutem przedawnienia. - W dzisiejszym wyroku TSUE tylko potwierdził dotychczasowe orzecznictwo sądów polskich, że złożenie przez konsumenta oświadczenia o potrąceniu jego wierzytelności z wierzytelnością banku o zwrot kapitału kredytu nie oznacza dorozumianego zrzeczenia się zarzutu przedawnienia — podkreśla Urbańska.\nW opinii radcy prawnego Wojciecha Bochenka, reprezentującego frankowiczów, wyrok TSUE ma znaczenie, bo sądy będą musiały w pierwszej kolejności rozstrzygnąć kwestię przedawnienia roszczeń banków.\nKonsumenci zyskali więc dodatkowe argumenty i będą mogli wykorzystać je w sprawach zainicjowanych przez banki. Dlaczego?\n— Doświadczenie pokazuje, że w celu maksymalnego zabezpieczenia interesów konsumenta w sporach z bankiem zazwyczaj podnosi się oba z wymienionych zarzutów. Teraz sądy będą musiały rozpatrywać je jeden po drugim, zgodnie z ich kolejnością i doniosłością, a zarzut przedawnienia jest najdalej idący w skutkach dla banków. To ważny sygnał dla sądów krajowych, które nie zawsze mogą powoływać się na wypracowane w doktrynie mechanizmy, które w zdecydowanej większości nie uwzględniały konsumenta jako strony postępowania — ocenia mec. Bochenek.\nW jego ocenie wyrok ten sprawi, że sądy rozpoznające takie sprawy będę zobowiązane do rozpatrzenia w pierwszej kolejności najdalej idącego zarzutu, jakim jest przedawnienie roszczeń banku. — Z drugiej strony banki zagrożenie brakiem możliwości zwrotu kapitału mogą być skłonne do dalszych ustępstw w propozycjach ugodowych — kwituje mec. Bochenek.\nKatarzyna Urbańska zwraca jednak uwagę, że w tej konkretnej sprawie konsument złożył oświadczenie o potrąceniu w sposób ewentualny, tj. na wypadek, gdyby sąd uznał zarzut przedawnienia roszczenia banku podniesiony w pierwszej kolejności za nieuzasadniony. - Okoliczności tej sprawy świadczą więc o tym, że konsument nie zamierzał rezygnować z zarzutu przedawnienia — zaznacza Urbańska.\nMec. Bochenek uważa zaś, że konsumenci w większości spraw tak działają, ale sądy z automatu odrzucają zarzut przedawnienia. I dlatego jego zdaniem wyrok TSUE jest ważny.", "content_hash": "d1016c0db2553991e6698a4f67f19b5a239e90156644b2affde99b5ba109b0ed", "text_len": 4572}
{"schema_version": 1, "id": "228ddeb3686b2861bd83e282b38d06d0d0982e90", "url": "https://businessinsider.com.pl/technologie/blockchain", "title": "Blockchain", "category": "Technologie", "scraped_at": "2025-12-13T17:36:36.266941Z", "text": "Samsung wraz z sześcioma innymi firmami pracuje nad \"certyfikatem autentyczności tożsamości\" - czyli, upraszczając, cyfrowym dowodem osobistym - opartym na blockchainie. Testy systemu mają rozpocząć się już w 2019 roku, a w 2020 r. być może nastąpi pełne wdrożenie.\nSteve Wozniak został inwestorem i współzałożycielem firmy blockchainowej Efforce, która ma zajmować się \"bardziej efektywnym wykorzystywaniem energii\". Jak wyjaśniał w trakcie konferencji na Malcie, spółka celuje m.in. w redukcję konsumpcji energii \"bez konieczności zmiany nawyków konsumentów\". To drugi już projekt blockchainowy, w który wszedł współzałożyciel Apple.\nDavid Marcus - szef zespołu Libra, który zajmował się budowaniem kryptowaluty Facebooka Libra oraz portfela Calibra, który ma umożliwić transfery pieniężne przez Messengera i WhatsAppa - był przesłuchiwany przez senatorów USA dwa dni z rzędu. Zarówno kongresmeni, jak i Marcus, wypadli o wiele lepiej, niż wyglądało to w przypadku przesłuchania Marka Zuckerberga. Politycy zadawali wiele trafnych pytań, a Marcus rozjaśnił dzięki temu kilka istotnych kwestii.\n\"Obecna sieć 2.0 idzie w kierunku przeciwnym do podstawowych zasad wolnej i demokratycznej przestrzeni. Liderzy w biznesie i polityce rozpoznali już największe zagrożenie dla cyfrowej gospodarki i społeczeństwa: monopole danych, które traktują dane ludzi jako swoją własność i decydują, kto, kiedy i jakie informacje ma posiadać. W efekcie coraz więcej osób traci zaufanie do internetu\" - twierdzi Ingo Rübe, CEO firmy Botlabs i projektu KILT, który chce przywrócić zaufanie - i tym samym demokratyzację - w sieci.\nKryptowaluta Libra stworzona przez Facebooka jeszcze nie działa, ale już wywołuje reakcje władz. Minister finansów Francji stwierdził, że nie ma możliwości, by Libra stała się \"niezależną walutą\". Z kolei politycy Demokratów w USA wzywają do wstrzymania prac nad całym projektem, dopóki nie zostanie on objęty odpowiednim nadzorem.\nLibra - kryptowaluta stworzona przez Facebooka - została oficjalnie pokazana światu. Ma to być środek płatniczy m.in. dla krajów rozwijających się, gdzie tradycyjne waluty bywają niestabilne. Płacić Librą będzie można w Messengerze czy w WhatsAppie, a konsumenci korzystający z kryptowaluty mają otrzymywać dodatkowe bonusy. Gigant zakłada przy tym, że Libra osiągnie kiedyś globalną skalę. W praktyce projekt ruszy w pierwszej połowie 2020 roku.\nAlior Bank uruchomił, jako pierwszy bank w Polsce, platformę do sprawdzania autentyczności dokumentów bankowych w oparciu o publiczny blockchain - ethereum. Dzięki temu Alior ma ograniczyć zużycie papieru i co za tym idzie, lepiej dbać o środowisko.\nJeszcze w czerwcu Facebook ma zaprezentować swoją kryptowalutę o nazwie Libra. Według serwisu TechCruch ma to nastąpić dokładnie 18 czerwca. Facebook liczy, że kryptowaluta przyjmie się w krajach rozwijających się, których tradycyjne waluty bywają niestabilne.\nNajwiększy na świecie producent dóbr luksusowych, grupa LVMH tworzy platformę blockchainową Aura, dzięki której klienci będą mogli sprawdzać oryginalność produktów grupy. W jej skład wchodzą m.in. takie marki jak Louis Vuitton, Christian Dior, Fendi, Givenchy, Marc Jacobs czy Kenzo.\nTrzy osoby zostały zatrzymane przez Prokuraturę Regionalną w Warszawie w postępowaniu wobec największej w kraju \"kopalni kryptowalut\". Zatrzymanym zarzuca się wyłudzenie blisko 4,5 mln złotych w związku z realizacją umów regulujących współpracę w zakresie eksploatacji maszyn cyfrowych oraz umów dzierżawy sprzętu komputerowego.\nBMW ujawniło, nad czym od lutego 2018 r. pracowało z platformą blockchainową VeChain. Jest to aplikacja VerifyCar, która ma służyć za \"cyfrowy paszport\" samochodu.\nTauron wybrał firmę, która pomoże mu zbudować system rozliczeń w ramach usługi ładowania aut elektrycznych. Zajmie się tym MC2 Energy, start-up stworzony przez Annę Streżyńską, byłą minister cyfryzacji - podał \"Puls Biznesu\".\nDwa ostatnie lata przyniosły wysyp publikacji i dyskusji o trendach i technologii w obrębie sztucznej inteligencji. W tym roku uwagę mediów i blogerów przykuwa przede wszystkim blockchain. Nie jest to może temat tak medialny jak robotyzacja, inteligentne miasta czy pojazdy autonomiczne, ale nabiera siły rażenia z każdym tygodniem. Codziennie natrafiam na informacje o technologicznych i biznesowych konsekwencjach, które blockchain ze sobą niesie.\nBiznes kryptowalutowy szybko przestał się opłacać. Platforma Independent Enterprise zamroziła go i wstrzymała wypłaty tysiącom inwestorów -pisze \"Puls Biznesu\".\nBlockchain - technologia rozproszonego rejestru nie jest w Polsce nowością. Na razie jednak kojarzona jest głównie z branżą finansową. Jednak Mirosław Janik, CEO HiDone.com uważa, że zdecentralizowany system może pomóc ludziom rozwiązywać znacznie poważniejsze problemy - w tym kryzysy społeczne, w tym migracyjny, który dotyka dzisiaj Europę. W jaki sposób? - To wcale nie jest takie trudne do wyobrażenia - mówi.\nProkuratura wszczęła śledztwo w sprawie kryptowaluty dascoin - poinformowała Fundacja Trading Jam, która złożyła zawiadomienie o możliwości popełnienia przestępstwa.\nMerlin chce zdobywać rynek e-commerce przy wykorzystaniu technologii blockchain. Trzy miesiące temu spółka podpisała list intencyjny ze spółką Krypto Jam dotyczący wspólnych prac nad technologią blockchain. Celem jest stworzenie innowacyjnego programu lojalnościowego dla klientów grupy, opartego na tokenizacji lojalności klientów. O blockchainie, ale także o tradycyjnym rynku książki rozmawialiśmy z prezesem Merlin Group Łukaszem Szczepańskim.\nJeden z ostatnich raportów banku Morgan Stanley pokazał, że większość platform wymiany kryptowalut jest zarejestrowana w Wielkiej Brytanii, ale największe wolumeny handlu cyfrową walutą przepływają przez małą wyspę na Morzu Śródziemnym - Maltę. Jest jednym z tych państw, które najszybciej tworzy nowe prawo do technologii blockchain oraz rynku kryptowalut. Licencje na prowadzenie takiego biznesu będą wydawane już od listopada tego roku.\nRewolucja fintech dzieje się na naszych oczach. Tylko w 2017 roku startupy blockchainowe pozyskały niemal cztery razy więcej kapitału poprzez zbiórki ICO w porównaniu do startupów poszukujących finansowania ze standardowego środowiska inwestycyjnego VC.\nNorbert Redkie to CEO i założyciel Trust Restaurant - projektu, który za pomocą blockchaina chce odmieniać rynek gastronomiczny. Redkie będzie jednym z prelegentów konferencji Business Insider Polska Inside Trends, która odbędzie się 18-19 października w Warszawie.\nBank PKO BP dokonał wdrożenia rozwiązania opartego na technologii blockchain, dzięki któremu wyśle do ponad 5 mln klientów nowe regulaminy produktowe w formie cyfrowej.\nMerlin podpisał list intencyjny ze spółką Krypto Jam dotyczący wspólnych prac nad technologią blockchain. Firmy mają rozpocząć pracę nad rozwojem technologii blockchain zmierzających do stworzenia innowacyjnego programu lojalnościowego dla klientów grupy opartego na tokenizacji lojalności klientów.\n- Blockchain i tokenizacja wprowadza nowy trend, od którego nie ma odwrotu. Przegięcie w stronę bardzo ostrego kapitalizmu sięgnęło swojego maksimum i jesteśmy świadkami walki o sprawiedliwą redystrybucję dóbr. Powinniśmy to zaakceptować. Nie ma żadnych szans, żeby giełdy i system bankowy w obecnym kształcie przetrwały. To jest tylko kwestia czasu - mówi w rozmowie z Business Insider Polska Zoe Adamovicz, CEO Neufund.\nNowy raport IDC: Blockchain zdobywa Stary Kontynent. Już w 2022 europejski rynek osiągnie wartość 3,5 miliarda dolarów\nJak dowiedział się Business Insider Polska, Zoe Adamovicz, Polka, która w Niemczech założyła platformę Neufund wraz z maltańską giełdą papierów wartościowych oraz Binance, światowym gigantem w wymianie kryptowalut założy na Malcie pierwszą na świecie regulowaną giełdę opartą o blockchain. Będzie się na niej handlowało tokenami udziałowymi (z ang. equity tokens), podobnymi do akcji danej spółki.\nJohn Farmer - dyrektor ds. technologii i innowacji społecznych w siedzibie Microsoftu w Nowym Jorku - opowiedział nam podczas konferencji Impact'18 w Krakowie, jakie są inne, bliskie ludziom zastosowania blockchaina poza finansowymi.\nSłowo \"blockchain\" odmienia się dziś przez wszystkie przypadki. Jest ono na ustach nie tylko informatyków, biznesmenów czy ekonomistów, ale również osób dotychczas niezwiązanych z nowymi technologiami i FinTechem. Można nawet powiedzieć, że blockchain staje się powoli częścią kultury masowej.\nPrezes ING Banku Śląskiego Brunon Bartkiewicz jest przekonany, że z technologicznego punktu widzenia blockchain jest bezpieczny. CEO banku wskazuje jednak, że są i zagrożenia idące za blockchainem - szczególnie dotyczące anonimowości.\n- Blockchain jest potencjalnie fascynującą technologią, choć większość nie do końca wie, na czym ta technologia polega i większość myli to z kryptowalutami - podkreślał w rozmowie z Business Insider Polska Brunon Bartkiewicz prezes Banku ING. Blockchain, czyli łańcuch znaków, już zmienia świat. Bank ING analizuje rozwój blockchaina i zastanawia się, jak skutecznie wykorzystać ją w swoim biznesie.", "content_hash": "9114f189ee0a6d320d21e79c81ab772de57ccd433df394b0ff5762b3ffd94776", "text_len": 9074}
{"schema_version": 1, "id": "c8942ece58f93cbf96714c27bd6cbb981385fea2", "url": "https://businessinsider.com.pl/technologie/digital-poland", "title": "Digital Poland", "category": "Technologie", "scraped_at": "2025-12-13T17:36:40.933517Z", "text": "Sztuczna inteligencja, cyberbezpieczeństwo, kreatywność, druk 3D, wyścigi dronów – to tylko niektóre z tematów, które zostaną poruszone podczas tegorocznej Nocy Innowacji. 18 października po raz szósty instytucje, uczelnie i firmy z całej Polski otworzą swoje drzwi, by zaprezentować najnowsze osiągnięcia technologiczne. Uczestnicy będą mogli wziąć udział w warsztatach, pokazach i interaktywnych sesjach dotyczących m.in. AI, ochrony danych, światłowodów czy innowacji w energetyce.\nAż 65 proc. Polaków obawia się o swoje bezpieczeństwo w internecie, a co trzecia osoba padła ofiarą cyberataku lub oszustwa online w ciągu ostatniego roku. Phishing, scam i spoofing to najczęściej spotykane formy ataków, które dotykają coraz większą liczbę użytkowników sieci. Co więcej, 41 proc. respondentów przyznaje, że nie wie, komu można zaufać w internecie, a ponad połowa nie jest pewna czy ich urządzenia są odpowiednio zabezpieczone. Takie dane wyraźnie pokazują, że Polska stoi przed poważnym wyzwaniem związanym z edukacją i świadomością na temat cyberbezpieczeństwa.\n1 października startuje 6. edycja Digital Festival, organizowanego przez Fundację Digital Poland pod hasłem #TwórzOdkrywajChroń. To wyjątkowe, trwające aż 6 tygodni wydarzenie poświęcone nowym technologiom i cyfryzacji w Polsce, którego celem jest promowanie innowacyjnych rozwiązań oraz edukacja w zakresie bezpieczeństwa cyfrowego i kompetencji przyszłości. W programie znajdziemy liczne wydarzenia, w tym warsztaty, wykłady i konkursy, skierowane do dzieci, młodzieży, osób starszych, profesjonalistów, a także tych, którzy dopiero rozpoczynają swoją przygodę z technologią.\nRybnik, miasto z ambitnymi celami, nie tylko dąży do zdobycia tytułu Zielonej Stolicy Europy w 2026 roku, ale również systematycznie przeprowadza transformację cyfrową. Dzięki innowacyjnym rozwiązaniom mieszkańcy zyskali wygodny dostęp do miejskich usług i informacji, a samorząd – cenne narzędzie do budowania zaufania i zaangażowania społeczności. Ewelina Włoch, Naczelnik Wydziału Cyfryzacji i Nowych Technologii w Urzędzie Miasta Rybnik, dzieli się sukcesami i wyzwaniami tego dynamicznego procesu.\nCyfrowa gospodarka Europy Środkowo-Wschodniej dynamicznie rośnie, a Polska jest jednym z ważniejszych jej graczy. Raport przygotowany przez Fundację Digital Poland \"Digital Champions CEE 2024\" wskazuje, że wartość największych technologicznych firm w regionie w ciągu roku wzrosła o ponad 40 proc. W obliczu trwającej wojny w Ukrainie, znacząco zwiększyło się też zainteresowanie firmami z sektora cyberbezpieczeństwa, a sztuczna inteligencja stała się kluczowym elementem rozwoju w wielu branżach.\nSztuczna inteligencja zrewolucjonizowała sposób, w jaki banki funkcjonują na co dzień. Przyniosła nowe możliwości, ale i wyzwania, które kształtują przyszłość sektora finansowego. Adam Marciniak, Prezes Zarządu VeloBank, w rozmowie z Nell Przybylską o wyzwaniach i sukcesach ubiegłego roku podkreśla, że sztuczna inteligencja stanowiła główne wyzwanie a zarazem szansę dla banku. Wdrażanie zaawansowanych technologii, zdobycie inwestora oraz plany na przyszłość stawiają VeloBank w czołówce innowacyjnych instytucji finansowych.\nFundacja Digital Poland ogłosiła Listę Digital Shapers 2023, wyróżniając liderów i innowatorów, którzy odgrywają ważną rolę w przekształcaniu Polski w cyfrowego lidera. Wśród wybitnych postaci, których praca została doceniona przez kapitułę, znaleźli się przedstawiciele firm i instytucji technologicznych, których innowacyjne podejście ma szansę zrewolucjonizować cyfrowy wizerunek Polski.\nNajnowsze wyniki czwartej edycji ogólnopolskiego testu z cyfrowych kompetencji, rzucają nowe światło na aktualne wyzwania w edukacji cyfrowej w Polsce. Blisko 17 tysięcy uczestników wzięło udział w sprawdzianie, którego wyniki wyraźnie pokazują konieczność dalszych inwestycji w sektorze edukacji cyfrowej. Zdaniem ekspertów, pomimo licznych inicjatyw, osiągnięcia uczestników w teście nie odbiegają od poprzednich lat, co wskazuje na trudności w poprawie cyfrowych umiejętności społeczeństwa.\nRozpowszechnianie fałszywych lub zmanipulowanych informacji, coraz bardziej przenika naszą rzeczywistość. Mimo rosnącej świadomości istnienia zjawiska dezinformacji tylko połowa Polaków czuje się bezpiecznie w internecie – wynika z raportu \"Dezinformacja oczami Polaków\". 81 proc. badanych jest zdania, że w ciągu ostatniej dekady wzrosła skala rozpowszechnianej w internecie dezinformacji. Aż 91 proc. Polaków zgadza się z co najmniej jedną z badanych teorii dezinformacyjnych, a 84 proc. respondentów zetknęła się z fake newsem.\nInspirujące i nowatorskie koncepcje często są impulsem do rewolucyjnych przemian, a w dobie dostępności zaawansowanych narzędzi cyfrowych, możliwości twórcze są niemal nieograniczone. W związku z tym istotne staje się promowanie i rozpowszechnianie wiedzy na temat nowych rozwiązań oraz inicjatyw, aby pobudzać rozwój i innowacje. Warto również pamiętać, że za każdą taką inicjatywą stoi człowiek – jednostka pełna pasji i determinacji, która napędza zmiany i przyczynia się do rozwoju społeczeństwa.\nKażdy kryzys to także szansa na odrodzenie, a kluczową rolę w jej skutecznym wykorzystaniu odgrywają właściwi liderzy. Fundacja Digital Poland co roku poszukuje takich osób i uhonorowuje je tytułem Digital Shapers. – To nie tylko forma uznania i docenienia tych, którzy przyczyniają się do postępu w cyfryzacji, ale także sposób na propagowanie najlepszych praktyk i innowacyjnych rozwiązań – podkreśla w rozmowie z Business Insider Polska Dariusz Kwieciński, Prezes Zarządu Fujitsu Poland, Przewodniczący Digital Academy szóstej edycji Digital Shapers.\nOd początku stycznia trwa nabór do szóstej edycji Digital Shapers, inicjatywy organizowanej przez Fundację Digital Poland, która ma na celu wyróżnienie i uhonorowanie liderów cyfryzacji w Polsce. Na listę Digital Shapers co roku trafiają osoby przyczyniające się do cyfryzacji polskiej gospodarki, dzięki którym kraj na arenie międzynarodowej postrzegany jest jako innowacyjny. Digital Shapers, to liderzy w swoich kategoriach – zweryfikowani i docenieni przez branżę, w której działają.\nW dynamicznie rozwijającym się świecie technologii, japońskie Fujitsu stawia sobie ambitny cel – być kluczowym graczem w transformacji cyfrowej Polski. Chce pokazać, że technologia może pozytywnie wpływać na środowisko, gospodarkę i dobrobyt ludzi. W rozmowie z Business Insider Polska, Dariusz Kwieciński, prezes zarządu Fujitsu Poland, podkreśla, że budowanie zaufania do technologii można realizować poprzez ideę ekosystemów i współtworzenia, a raport Fundacji Digital Poland \"Technologia w służbie społeczeństwu. Czy Polacy zostaną społeczeństwem 5.0?\" stanowi istotny krok w jej realizacji.\nNigdy nie pracował w restauracji, a jego książki o wegetariańskiej polskiej kuchni to hit – nie tylko w Polsce, ale i w Ameryce. Jego pasja do gotowania zaczęła się już w dzieciństwie. Za sprawą miłości do jedzenia i fascynacji telewizyjnymi programami kulinarnymi postanowił sam wkroczyć do świata smaków. W rozmowie z Nell Przybylską dla Business Insider Polska, Michał Korkosz dzieli się swoją kulinarną przygodą, odkrywając, jak z pasji do gotowania stał się nie tylko autorem bloga \"Rozkoszny\" i książek kucharskich, ale także rozpoznawalną postacią w świecie social mediów. Jaki jest jego przepis na sukces? Autentyczność.\nOtwarty stosunek do nowych technologii pomaga sprostać wyzwaniom, które pojawiają się każdego dnia na całym świecie. To stanowisko wydają się podzielać Polacy. Ich pozytywny stosunek do zdobywania umiejętności cyfrowych widać wyraźnie w wynikach raportu Fundacji Digital Poland \"Technologia w służbie społeczeństwu. Czy Polacy zostaną społeczeństwem 5.0?\". Aż 94 proc. badanych uważa umiejętności cyfrowe za klucz do lepszej przyszłości zawodowej, natomiast 93 proc. widzi w nich narzędzie ułatwiające codzienne życie.\nSztuczna inteligencja jest wokół nas, czyniąc nasze życie wygodniejszym, ale też bezpieczniejszym. – Pozornie drobne rzeczy jak prognoza pogody opracowana dzięki sztucznej inteligencji, skrzynka mailowa wolna od spamu, tłumaczenia oparte o uczenie maszynowe, wirtualni asystenci czy podpowiedzi filmów na wieczorny seans to ważne wsparcie – mówi w rozmowie z Business Insider Polska Dorota Żurkowska z Warner Bros. Discovery w Polsce. I dodaje, że sztuczna inteligencja nie wyręczy nas od obowiązków, ale pozwoli zaoszczędzić cenny czas, który możemy poświęcić bliskim.\nTegoroczna edycja Digital Festival, skoncentrowana wokół tematu sztucznej inteligencji, przyniosła ze sobą dwie ważne publikacje Fundacji Digital Poland: raport \"Technologia w służbie społeczeństwu. Czy Polacy zostaną społeczeństwem 5.0?\" oraz kolejną odsłonę poradnika \"Nowoczesny Senior – przewodnik po cyfrowym świecie\". Obydwie publikacje stanowią cenne źródło wiedzy o nastawieniu społeczeństwa polskiego do cyfryzacji i nowych technologii.\nPiorunujące pokazy, wystawy dronów, budynki wykorzystujące termografię, warsztaty z tworzenia gier komputerowych, rozmowy o neurotechnologi – to tylko część z zaplanowanych na tę noc atrakcji. 20 października naukowcy i wynalazcy w całej Polsce uchylą rąbka tajemnicy i podzielą się swoją wiedzą z uczestnikami Nocy Innowacji. Tego dnia można zajrzeć tam, gdzie na co dzień pracują najlepsi z najlepszych.\nObraz to proces, mniejsze i większe decyzje, zmagania, porażki, twórcze aspiracje – coś, co dla odbiorcy jest zwykle ukryte, niedostępne – tak o sztuce mówi w rozmowie z Business Insider Polska Robert Latoś – artysta, malarz oraz założyciel firmy technologicznej Well of Art, która tworzy cyfrowe doświadczenia w dziedzinie sztuki i edukacji. Pomysłodawca rewolucyjnej aplikacji Glaze, replikującej proces malowania olejnego zgodnie z technikami wielkich mistrzów, którą będą mogli testować już w najbliższy piątek, 20 października, uczestniczy Nocy Innowacji. Warsztaty malarskie w komnatach Zamku Królewskiego w Warszawie to niepowtarzalna okazja, by na obrazy Rembrandta spojrzeć przez pryzmat techniki, w której je stworzył. To także szansa, żeby chwycić w dłoń cyfrowy pędzel i poczuć się jak holenderski geniusz.\nMimo że produkcja Poloneza, który był ostatnim polskim autem, zakończyła się 21 lat temu, to przemysł motoryzacyjny w Polsce radzi sobie całkiem dobrze. Jesteśmy uznawani za jedno z największych zagłębi motoryzacyjnych w Europie, a swoje zakłady mają u nas wiodące koncerny z branży automotive. Doskonałym przykładem są fabryki Volkswagen Poznań. To cztery nowoczesne zakłady produkujące od 30 lat samochody, które trafiają z Polski na rynki całego świata.\nNoc z robotami, spacer po cyfrowym lesie, spotkanie z bionicznymi innowacjami ze świata owadów, symulator starości czy w końcu nocne warsztaty malarstwa w komnatach Zamku Królewskiego w Warszawie. Czas odkryć tajemnice nowych technologii i sztucznej inteligencji podczas 5. edycji Nocy Innowacji! Już 20 października każdy będzie mógł zobaczyć, nad czym pracują obecnie najbardziej innowacyjne firmy w Polsce, wejść do niedostępnych na co dzień laboratoriów, sterować marsjańskim łazikiem Raptors Rover, nadzorować maszyny do produkcji detektorów podczerwieni i sprawdzić, jakie nowości czekają nas w motoryzacji. Noc Innowacji to doskonała okazja, aby porozmawiać z ekspertami, poznać wynalazki tworzone przez polskich naukowców oraz zainspirować się do działania.\nCały świat z zaciekawieniem obserwuje kolejne eksperymenty artystów ze sztuczną inteligencją, które wywołują kontrowersje i publiczną debatę na temat własności intelektualnej. Artystka Agnieszka Piłat, która od kilku lat pracuje w Stanach Zjednoczonych w Boston Dynamics i współpracuje ze SpaceX, swoją twórczość wykorzystuje do tego, aby inspirować ludzi i pokazywać, że dzięki sztucznej inteligencji (AI) możemy marzyć i robić więcej. – AI nigdy nie zastąpi człowieka, ale może sprawić, że wiele naszych obowiązków będziemy wykonywać na wyższym poziomie – zauważa w rozmowie z Business Insider Polska.\nTechnologie rozwijają się w zawrotnym tempie. Coraz więcej ludzi zastanawia się nad tym, czy ich miejsce pracy, wykonywany zawód będą istniały w najbliższej przyszłości i jakie umiejętności będą najbardziej pożądane na rynku pracy. Sztuczna inteligencja (AI) jest jednym z kluczowych czynników kształtujących przyszłość zatrudnienia. Historia pokazuje jednak, że każda nowa technologia zwykle tworzy więcej miejsc pracy, niż eliminuje. Kluczem jest adaptacja i odpowiednie przygotowanie się na te zmiany.\nSą rzeczy, które kiedyś były domeną science fiction, a teraz stają się naszą codziennością. Sztuczna inteligencja, czyli AI, to jeden z kluczowych tematów piątej edycji Digital Festival. Dodatkowo najnowsze badanie \"Technologia w służbie społeczeństwu. Czy Polacy zostaną społeczeństwem 5.0?\" przeprowadzone przez Fundację Digital Poland, GfK Polonia oraz T-Mobile Polska, rzuca nowe światło na to, jak Polacy postrzegają i adaptują się do szybkiego rozwoju cyfryzacji, nowych technologii i AI.\nW erze mediów społecznościowych, gdzie dominują krótkie, śmieszne filmiki i memy, pojawił się fenomen: Doktor z TikToka. Konrad Skotnicki, doktor chemii i twórca tego nietypowego profilu, przekształca standardy edukacji, oferując solidną porcję wiedzy. W rozmowie z Business Insider Polska zdradza, że jego marzeniem jest stworzenie centrum popularyzacji nauki i edukacji w internecie.\nOszustwa w internecie, jak również wymyślne sposoby kradzieży danych za pomocą emaili czy smsów osiągnęły zupełnie nowy poziom i potrafią wyprowadzić w pole nawet najbardziej świadomych konsumentów – przyznaje w rozmowie z Business Insider Polska, Natalie Kelly, Chief Risk Officer, Visa Europe. Zmiana, jaka zaszła w naszych zwyczajach zakupowych, stwarza oszustom jeszcze więcej okazji do wytypowania potencjalnych ofiar w sieci, a następnie wykradania czy fałszowania ich danych. Jedno jednak się nie zmieniło – potrzeba bezpieczeństwa.\nLudzka wyobraźnia jest nieograniczona. Przez wieki naukowcy, inżynierowie, artyści i podróżnicy udowadniali, że potrafimy przenosić góry. W epoce cyfrowej, gdzie granice rzeczywistości stają się coraz bardziej płynne, nasze możliwości poszerzają się w niesamowitym tempie. Digital Festival 2023 to okazja, by zanurzyć się w świecie, gdzie technologia spotyka się z ludzką kreatywnością. Gdzie sztuczna inteligencja nie jest tylko narzędziem, ale partnerem w odkrywaniu nowych horyzontów.\nCzterdziestoletni zastój w rozwoju mikroelektroniki i fotoniki sprawił, że w Polsce zaczynamy niemal od zera. Jedyny obszar, w którym dysponujemy dobrą kadrą to projektowanie – przyznaje dr inż. Piotr Grabiec z Instytutu Mikroelektroniki i Fotoniki w rozmowie z Business Insider Polska. Szansą na rozwój europejskiego rynku układów scalonych jest Chip Act, który zakłada przeznaczenie 43 mld euro na wsparcie produkcji mikroprocesorów. Ale inwestycje w ramach cyfryzacji Europy powinny być tak zdywersyfikowane, by każdy kraj miał specjalizację elektroniczną, która zapewni stabilny wzrost i bezpieczeństwo dostaw po konkurencyjnych cenach – dodaje dr inż. Jarosław Tworóg, wiceprezes Krajowej Izby Gospodarczej Elektroniki i Telekomunikacji.\nTechnologia kwantowa ma potencjał do odegrania istotnej roli w gospodarce na kilku poziomach. Już teraz istnieją algorytmy kwantowe rozwiązujące problemy optymalizacyjne w takich obszarach jak transport, logistyka, finanse czy medycyna – podkreśla Paweł Gora, prezes Fundacji Quantum AI. I dodaje, że brak przemyślanej strategii rozwoju technologii kwantowych w Polsce nie przyciągnie na rynek inwestorów. Szansą na zmianę jest edukacja i nowe programy badawcze.", "content_hash": "82ee94525bd0cd70637f1b33022ebdba2c891431730b9ba47c4e132f4a2a2694", "text_len": 15564}
{"schema_version": 1, "id": "94ac03bd067e5740fdf4fec5e1b352bbc5ca904e", "url": "https://businessinsider.com.pl/technologie/emobility", "title": "e mobility", "category": "Technologie", "scraped_at": "2025-12-13T17:36:38.589589Z", "text": "Przy dobrze przygotowanym planie możemy liczyć na wyjątkowo dobre miejsca pracy. — Będą to nowoczesne, zaawansowane technologicznie miejsca pracy, ale ta droga jest dopiero do przejścia — mówiła Ilona Antoniszyn, członek zarządu i head of public affairs w Volkswagen Group Polska. Dodała, że obecnie trzeba pracować nad tym, aby doprowadzić do tego, że zielona energia dla produkcji stanie się dostępna w odpowiednich cenach i będzie jej wystarczająco dużo. — Jeśli produkt wychodzi z fabryki i chce się nazywać zeroemisyjny, musi udowodnić, że wszystkie jego komponenty były wyprodukowane z zerową emisją, a także samo złożenie i wykończenie było zeroemisyjne — mówiła. O tym, co determinuje motoryzację zeroemisyjną, oraz w jaki sposób budować konkurencyjność z USA i Chinami w Europie, rozmawialiśmy podczas kongresu Move.\nPrzed nami historyczny czas w kontekście zmiany w transporcie ciężkim - ze spalinowego na elektryczny. — Nie ma od tego odwrotu nie tylko dlatego, że tak zdecydowała Unia Europejska — mówił Wojciech Rowiński, dyrektor generalny, Scania Polska S.A. — Jest tak przede wszystkim dlatego, że napęd elektryczny jest o wiele bardziej efektywny niż spalinowy — dodawał. Scania jest znana z ekonomicznych rozwiązań transportowych i już kilkanaście lat temu zdała sobie sprawę, że droga poprawiania efektywności silników spalinowych powoli się kończy. — Idziemy w stronę napędów elektrycznych, bo wierzymy, że to właśnie one będą najbardziej ekonomiczne — podkreślał Wojciech Rowiński. W przyszłości dla biznesu kluczowy będzie niekoniecznie koszt za przebyty kilometr, ale wygenerowany ślad węglowy za kilometr.\nNowy Mustang Mach-E stanowi piękny dowód na to, że Ford jest liderem innowacji w motoryzacji i umacnia swoją pozycję w świecie elektromobilności. Pierwszy elektryk z logo Forda nosi w sobie geny legendarnego mocarnego pierwowzoru. Widać to zwłaszcza w zewnętrznej stylizacji. Niedościgniony, ikoniczny Mustang przeszedł jednak totalną technologiczną rewolucję.\nPierwszy elektryczny SUV Jaguara jest obecnie dostępny w interesującej ofercie skierowanej do biznesu. Wysokość wsparcia przy zakupie tego ekscytującego samochodu może wynieść nawet 76 000 zł brutto. Do tego dochodzą inne korzyści. Przyjrzyjmy się nieco bliżej elektryzującemu Jaguarowi I-Pace oraz aktualnej ofercie.", "content_hash": "bebc1e714ed5ed91e92834705607a26e1fa458f715243a993dbfbd6a11cae90c", "text_len": 2308}
{"schema_version": 1, "id": "c3ff5a16e00a3c80f4bbe79e6c3067e30cc5188d", "url": "https://businessinsider.com.pl/technologie/klocki-magnetyczne-to-hit-musisz-kupic-je-pod-choinke/6v36sb4", "title": "Klocki magnetyczne to hit. Musisz kupić je pod choinkę", "category": "Technologie", "scraped_at": "2025-12-13T17:36:47.095886Z", "text": "Klocki magnetyczne to hit. Musisz kupić je pod choinkę\nKlocki magnetyczne są na liście najlepszych prezentów dla dzieci już od wielu lat. Są świetnym połączeniem zabawy i nauki. Poprzez zabawę maluchy rozwijają zdolności manualne, ćwiczą koordynację ręka-oko i pobudzają wyobraźnię. To prezenty, które inspirują do twórczego myślenia i pozwalają budować różne konstrukcje, co ma ogrony wpływ na rozwój.\nW tekście i na zdjęciach umieszczono linki reklamowe naszego partnera.\nKlocki magnetyczne RICOKIDS Magic Magnetic Blocks RK-769\nKlocki magnetyczne RICOKIDS Blocks z karuzelą RK-769 pozwalają dziecku na rozwijanie zdolności manualnych i kreatywności. Ten zestaw w rozmiarze XXL zawiera ponad 71 elementów w różnych kształtach, co umożliwia tworzenie różnych zabawnych kompozycji. Magnesy pozwalają na łatwe łączenie klocków i wspierają w ten sposób ćwiczenie koordynacji ręka-oko oraz rozwijanie motoryki małej. Zabawa klockami RICOKIDS inspiruje do twórczego myślenia i pobudza wyobraźnię. Produkt jest bezpieczny, posiada odpowiednie certyfikaty, a dzięki estetycznemu opakowaniu stanowi idealny prezent na każdą okazję. Jest to świetna propozycja na wprowadzenie dzieci w świat konstrukcji i kreatywnej zabawy.\nKlocki magnetyczne RICOKIDS Blocks RK-766\nZestaw klocków magnetycznych RICOKIDS Blocks RK-766 w rozmiarze XL zawiera ponad 70 różnych elementów, pozwalających budować stabilne i ciekawe konstrukcje oraz kształty. Dziecko może rozwinąć zdolności manualne i umiejętność logicznego myślenia. Łatwe magnetyczne łączniki sprawiają, że zabawa jest przyjemna i wspiera rozwój motoryki mniejszej. Klocki są wykonane z wysokiej jakości materiałów. Produkt idealnie nadaje się na prezent, a dzięki estetycznemu opakowaniu na pewno zachwyci każde dziecko.\nKlocki magnetyczne MAGFORMERS Challenger Set 84978A02866ZA\nKlocki MAGFORMERS Challenger Set to unikalny zestaw, który wykorzystuje wkomponowane neodymowe magnesy o dużej mocy przyciągania. Dzięki temu łączenie elementów jest proste. Wystarczy je do siebie przyłożyć. Klocki mają formę różnego rodzaju figur geometrycznych, co pozwala na skomponowanie trójwymiarowych konstrukcji. Komplet zawiera 30 elementów: 4 trójkąty, 8 pięciokątów, 10 kwadratów oraz 8 siedmiokątów. Łatwość łączenia elementów sprzyja zabawie i eksperymentowaniu z kształtami.\nKlocki magnetyczne MAGFORMERS Inspire Set 005-704002\nZestaw MAGFORMERS INSPIRE 30 to alternatywa dla powyższego Challenger Set. Te klocki też wzorowane są na kształtach figur geometrycznych. W skład tego zestawu z serii Inspire wchodzi 30 elementów, w tym: 12 trójkątów i 18 kwadratów. Wykonane są z plastiku i przeznaczone są zarówno dla chłopców, jak i dla dziewczynek w wieku od 3 lat. Klocki skutecznie rozwijają kreatywność i są angażującą formą zabawy.\nSprawdź również inne zestawy klocków magnetycznych:\nW tekście i na zdjęciach umieszczono linki reklamowe naszego partnera.", "content_hash": "5f805a9882b12b57a873f31bb4a5b4fa457c5f4b2f08cdedb0b26fa2c3767ced", "text_len": 2890}
{"schema_version": 1, "id": "6b88084a3db01c3558968b795606af79dc0a95fd", "url": "https://businessinsider.com.pl/technologie/legendarne-zegarki-casio-w-obnizonych-cenach-w-sam-raz-na-prezent/mw45426", "title": "Legendarne zegarki Casio w obniżonych cenach: w sam raz na prezent", "category": "Technologie", "scraped_at": "2025-12-13T17:36:52.220797Z", "text": "Legendarne zegarki Casio w obniżonych cenach: w sam raz na prezent\nZegarki Casio od lat 70. pracują na renomę firmy, która mimo oferowania produktów w niskiej cenie, jest synonimem niezawodności. Każdy model, od kultowego G-Shocka po minimalistyczne zegarki elektryczne, przetrwały próbę czasu. Można nawet śmiało powiedzieć, że te w stylu retro przeżywają w ostatnich latach renesans. Jeśli szukasz idealnego prezentu dla kogoś bliskiego, to koniecznie sprawdź wybrane przez nas zegarki Casio, które dostępne są w promocji.\nW tekście i na zdjęciach umieszczono linki reklamowe naszego partnera.\nCasio MTP-V004L 1A (zd046e) + BOX\nTen model Casio sprawdzi się na prezent dla mężczyzny, który preferuje klasykę, która nigdy nie wychodzi z mody. Zegarek analogowy oparty jest na precyzyjnym mechanizmie kwarcowym. Ma ponadczasowy układ wskazówek z czytelnym datownikiem w okienkowym formacie na godzinie 3, wyświetlający aktualny dzień miesiąca. Okrągła, srebrna koperta ze stali szlachetnej (40 mm) oraz czarna tarcza z białymi indeksami to bardzo udane połączenie. Całość uzupełnia czarny, antyalergiczny pasek z naturalnej skóry, który z czasem nabiera indywidualnego charakteru. Szkiełko mineralne chroni tarczę przed zarysowaniami, a wodoszczelność klasy Water Resist (WR) zabezpiecza mechanizm przed zachlapaniami, np. podczas mycia rąk czy nagłego deszczu.\nCasio MTP-1302PD-2AVEF\nTen model również sprawdzi się na nadgarstku osoby, która poszukuje niezawodnego i stylowego zegarka na każdą okazję. MTP-1302PD-2AVEF napędza precyzyjny kwarcowy mechanizm Miyota Citizen Japan, umieszczony w srebrnej, antyalergicznej kopercie, która jest bezpieczna dla skóry. Koperta (38 mm) wykonana jest z wysokogatunkowej stali i pokryta innowacyjną powłoką PLATING IPG/IPS, co gwarantuje odporność na ścieranie. Na niebieskiej tarczy umieszczono czytelny datownik dni miesiąca. Komfort odczytu godziny, nawet w ciemności, zapewniają fluorescencyjne wskazówki oraz mineralne szkiełko, które jest odporne na zarysowania i uderzenia. Jest też regulowana, srebrna bransoleta z wysokogatunkowej stali szlachetnej. Wodoszczelność na poziomie 5 BAR oznacza, że zegarek jest odporny na zachlapania i można z nim brać prysznic.\nCasio F-94WA-8D + BOX\nCasio F-94WA-8D to absolutny klasyk, który wciąż jest jednym z najbardziej popularnych i pożądanych modeli w stylu retro. Zegarek ma niezawodny mechanizm kwarcowy i osadzony jest w kopercie o szerokości 34 mm. Cała konstrukcja utrzymana jest w jednolitej, uniwersalnej czerni. Za funkcjonalność odpowiada czytelny cyfrowy wyświetlacz z podświetleniem LED, a także praktyczne funkcje, takie jak stoper, alarm oraz automatyczny kalendarz, dzięki któremu nie trzeba martwić się o przestawianie daty. Użytkownik ma też do wyboru tryb wyświetlania czasu w formacie 12- lub 24-godzinnym. Niska waga i kompaktowe wymiary (grubość koperty to zaledwie 8,5 mm) oznaczają, że F-94WA-8D sprawdzi się w codziennym użytkowaniu.\nCasio G-SHOCK GBA-900-1AER + BOX\nNa koniec zostawiliśmy absolutny hit. Kultowy G-Shock słynie z ekstremalnej wytrzymałości, która została potwierdzona badaniami na ponad 200 prototypach. Ten sportowy zegarek został wykonany w technologii Shock Resistant, dzięki czemu jest odporny na wstrząsy i uderzenia, a tworzywo sztuczne gwarantuje wytrzymałość, lekkość i komfort noszenia. Model GBA-900-1AER jest napędzany precyzyjnym mechanizmem kwarcowym i wyposażony w system wstrząsoodporny G-Shock. Wyróżnia go wodoszczelność na poziomie 20 BAR, co bez problemu pozwala na pływanie i nurkowanie. Zaawansowana tarcza kwarcowo-analogowa oferuje wiele funkcji treningowych, w tym: licznik kroków, stoper (1/100 sek. - 24h), timer (z autopowtarzaniem), kalendarz automatyczny oraz 5 alarmów dziennych. Jest też Bluetooth 4.0 do łączności z dedykowaną aplikacją G-Shock Move. Zegarek łączy się ze smartfonem, a aplikacja monitoruje osiągnięcia sportowe w czasie rzeczywistym i, dzięki funkcji GPS w telefonie, wyświetla mapę trasy. Dodatkowo zegarek informuje o połączeniach przychodzących i wyświetla czas światowy (World Time) dla 49 miast. Posiada też Super-Auto-LED Light i fluorescencyjne wskazówki. Koperta o średnicy 46 mm jest połączona z wytrzymałym silikonowym paskiem, który ma podwójne zapięcie.\nSprawdź też inne modele z serii G-SHOCK:\nW tekście i na zdjęciach umieszczono linki reklamowe naszego partnera.", "content_hash": "82f9815bf9b876e47b9472b2c28debdf5126f5232160044fdb3605640765b137", "text_len": 4354}
{"schema_version": 1, "id": "779b4091649a2f11de413dd86d03cdd4c79d5570", "url": "https://businessinsider.com.pl/technologie/motoryzacja", "title": "Motoryzacja", "category": "Technologie", "scraped_at": "2025-12-13T17:36:37.460054Z", "text": "Komisja Europejska analizuje możliwość pięcioletniego opóźnienia wprowadzenia zakazu stosowania silników spalinowych. Decyzja ta wynika z nacisków największych państw regionu, które mają poważne obawy dotyczące wpływu regulacji na kluczowe branże. Wśród tych krajów jest Polska.\nW najbliższych miesiącach polskich kierowców czeka szereg istotnych zmian w przepisach ruchu drogowego. Nowelizacja prawa przewiduje m.in. wprowadzenie zerowego limitu alkoholu dla młodych kierowców oraz wydłużony okres próbny. To jednak tylko część nowych regulacji, które będą stopniowo wchodzić w życie w latach 2025 i 2026.\nKomisja Europejska rozważa wprowadzenie regulacji, które zobowiązałyby firmy w krajach UE do zakupu wyłącznie samochodów elektrycznych. Pomysł ten, jak donosi „Rzeczpospolita”, wzbudza poważne obawy wśród przedstawicieli branży motoryzacyjnej, którzy wskazują na potencjalne negatywne skutki.\nUnia Europejska wyraźnie odpuszcza w sprawie aut spalinowych. Po niemieckiej interwencji nie słychać już głosów o bezwzględnym zakazie ich sprzedaży po 2035 r. Wręcz przeciwnie, jest \"otwartość\" na różne technologie.\nImponująco przestronny i komfortowy MG HS, idealny do miasta MG ZS, czy zwrotny MG3? Wszystkie trzy modele marki MG Motor dostępne są z siedmioletnią potrójną gwarancją, a także z kartą podarunkową ORLEN o równowartości paliwa potrzebnego do przejechania 10 000 km.\nW Europie samochody stają się coraz większe, a zjawisko to na Zachodzie zyskało już miano \"carspreading\". Miasta — zwłaszcza w centrach — nie są do nich dostosowane. Niektóre metropolie już podejmują kroki, aby ograniczyć obecność takich pojazdów na ulicach. Z pierwszymi sukcesami.\nFord Transit to jeden z najbardziej popularnych w naszym kraju „dostawczaków”. Czasami na ulicach spotkamy jednak dymiące Transity z końca XX wieku, ale nie brak również takich z nowoczesnym dieslem i elegancką sylwetką. Za kilka lat może się jednak okazać, że powoli zastępują je e-Transity – równie dobre, ale na prąd. Tylko czy takie wersje dostawczego Forda sprawdzą się w każdych warunkach?\nBMW daje możliwość zakupu używanych aut w doskonałym stanie. Każdy model jest dokładnie sprawdzany przez ekspertów i objęty 24-miesięczną gwarancją. To świetna okazja, by w przystępnej cenie kupić samochód z niskim przebiegiem.\nDługo czekaliśmy na początek sprzedaży Renault 5 i rzeczywiście było warto. Szczególnie, jeżeli ktoś jest fanem francuskich marek i elektromobilności. Współczesna „piątka” to auto zgrabne, urokliwe, dobrze zaprojektowane i na dodatek fantastycznie jeździ. Trudno teraz znaleźć równie przyjemny, miejski samochód na prąd.\nToyota Corolla od dziesięcioleci znajduje się w czołówce rankingów globalnej sprzedaży aut, a obecnie jest również hitem w Polsce. Nic w tym dziwnego, w obecnej wersji wygląda dobrze, jeździ się nią wygodnie, a jako hybrydowe kombi jest pakowna i oszczędna, a ma tylko drobne wady.\nToyota ogłosiła wycofanie ponad 166 tys. pojazdów modeli Proace i Proace Verso na całym świecie. Japoński gigant motoryzacyjny poinformował o akcji serwisowej, ponieważ problem dotyczy potencjalnej korozji wahaczy, która może wpłynąć na bezpieczeństwo jazdy. W samych tylko Niemczech akcja obejmie ponad 27 tys. samochodów wyprodukowanych między 2016 a 2022 rokiem. Toyota zapewnia, że naprawy będą bezpłatne.\nZwykły Ford Puma to bardzo ładny i praktyczny crossover, który sprawdzi się w mieście i na trasie, a w razie potrzeby będzie też pełnić funkcję rodzinnego auta. Ale na rynku jest także jego szczególna wersja: na prąd. Choć z początku byłem do niej nastawiony sceptycznie to po tygodniu korzystania z niej stwierdzam, że w mieście sprawdzi się na medal. Pod pewnymi warunkami.\nPonad 1,5 mld zł zainwestuje Volkswagen w rozbudowę zakładu we Wrześni, gdzie powstaną dwie nowe hale produkcyjne dla elektrycznego modelu eCrafter. W poniedziałek wmurowano kamień węgielny pod tę inwestycję.\nRealizacja pomysłu polskiego samochodu elektrycznego jeszcze nigdy nie była tak blisko. Od początku istnienia spółka Electromobility Poland (EMP) tak naprawdę nigdy nie miała wystarczających pieniędzy, by zrealizować swój cel. Teraz ma się to zmienić. W historii tzw. projektu Izera było jednak już tak wiele niespodziewanych zwrotów akcji, że trudno oczekiwać, iż teraz wszystko pójdzie gładko. Pomysł ma swoich przeciwników, a spółka musi pokonać jeszcze co najmniej trzy poważne przeszkody.\nWniosek Electromobility Poland, czyli spółki odpowiedzialnej za projekt polskiego samochodu elektrycznego, uzyskał pozytywną ocenę w konkursie Narodowego Funduszu Ochrony Środowiska i Gospodarki Wodnej. Firma ubiega się o ok. 4,5 mld zł z Krajowego Planu Odbudowy na stworzenie hubu elektromobilności i budowę fabryki samochodów w Jaworznie. NFOŚiGW przedstawił oficjalną listę rankingową, na której znalazła się jeszcze jedna firma. Teraz ruszą negocjacje w sprawie ostatecznej umowy inwestycyjnej.\nStawki za korzystanie z sieci dróg płatnych dla pojazdów o masie powyżej 3,5 tony i autobusów mają wzrosnąć o 40-42 proc. Zmiana wysokości opłat będzie uzależniona od klasy emisji spalin i masy pojazdu. Tak wynika z projektu rozporządzenia Rady Ministrów, który został opublikowany we wtorek na stronie Rządowego Centrum Legislacji.\nRynek samochodów — zarówno firmowych, jak i prywatnych — wchodzi w nową erę. Leasing wciąż pozostaje ważnym filarem finansowania, ale obok niego coraz mocniej rozwija się wynajem i subskrypcja, które dają użytkownikom większą swobodę i przewidywalność. O tym, jak nowoczesna platforma może odpowiadać na te zmiany, opowiada Przemysław Kamiński, prezes BNP Paribas Group Service Center S.A. – spółki Grupy BNP Paribas, organizatora platformy mamGO.pl.\nZdjęcie Sławomira Mentzena z Teslą Cybertruck wzbudziło duże zainteresowanie i setki komentarzy w mediach społecznościowych. Komentujący wytykali szefowi Nowej Nadziei wcześniejszy sceptycyzm odnośnie do au alektrycznych. Lider Konfederacji wyjaśnił, że samochód nie jest jego własnością, a jedynie miał okazję go przetestować.\nChińskie samochody szturmem zdobywają polski rynek motoryzacyjny. Obecnie co trzecia marka samochodów osobowych dostępnych w Polsce pochodzi z Chin. Dla klienta istotne będzie jednak nie tylko sam fakt kupna, ale też ile za kupowane obecnie auto będzie mógł uzyskać za kilka lat. Jak szybko maleje wartość samochodu chińskich marek? Przeprowadzona przez Carfax i Info-Ekspert analiza na pierwszych trzech miejscach stawia marki: MG, BAIC oraz BYD — pisze \"Auto Świat\".\nToyota RAV4 to jeden z najbardziej cenionych, kompaktowych SUV-ów, który lata temu chętnie kupowany był w wersji z dieslem. O silnikach na „ropę” Toyota jednak już zapomniała, więc teraz RAV4 sprzedawany jest jedynie jako hybryda: oszczędna i wystarczająco mocna. Na szczycie gamy jest zaś szczególny jej wariant: mocniejszy i z możliwością ładowania z gniazdka. Czy warto za tę wersję zapłacić o 50 tys. zł więcej niż za podstawową „ravkę”?\nLexus NX, UX, RX i LBX, a także limitowana wersja ES Final Edition trafiły na długo wyczekiwaną wyprzedaż rocznika. To doskonała okazja, żeby stać się właścicielem jednego ze spektakularnych aut. Wybierz już teraz idealny model i zyskaj nawet do 62 200 zł.\nLexus LM to model bardzo nietypowy. W zasadzie to minivan, lecz bardzo szczególny, bo pod względem poziomu luksusu nieporównywalny z żadnym innym seryjnie produkowanym samochodem tej klasy. Szczególnie, gdy mówimy o niesamowicie komfortowej, czteroosobowej wersji tego szczególnego Lexusa, która bije na głowę limuzyny pokroju Mercedesa klasy S.\nMercedes GLC 300e znakomicie sprawdzi się w roli komfortowego SUV-a do eko-jazdy po mieście, ale z drugiej strony można nim bez problemów ruszyć na długą trasę. To hybryda plug-in z dużą baterią, przestronnym wnętrzem i bogatym wyposażeniem. Nie jest jednak całkowicie pozbawiona wad.\nMusimy mieć pewność co do możliwości serwisowania auta, dostępności części zamiennych, sieci dealerskiej i warsztatów naprawczych — mówi o współpracy z chińskimi markami Robert Antczak, Dyrektor Generalny Arval Service Lease Polska. W rozmowie z Business Insiderem wskazuje na dwóch chińskich graczy. Wskazuje też na problem samochodów elektryków na rynku najmu. — Z naszej perspektywy kluczowym wyzwaniem jest rynek elektrycznych samochodów używanych. Dzisiaj nie rozwinął się tak, jak się spodziewaliśmy. Nie jest płynny, nie ma tylu chętnych zainteresowanych używanym pojazdem elektrycznym — opowiada. I mówi o tym, na co zwrócić uwagę, by skorzystać na obecnej wojnie cenowej w motoryzacji.\nSą marki, które zmieniają się gwałtownie, i takie, które po prostu dojrzewają. W tej drugiej kategorii znajdziemy japońskiego producenta, dla którego precyzja zawsze była ważniejsza od pośpiechu. Po latach dominacji silników typu bokser i napędu S-AWD wchodzi on w erę elektryków, nie tracąc charakteru. Do 2028 roku zaprezentuje siedem modeli BEV, a pierwsze z nich zobaczymy już w przyszłym roku.\nRok 2025 w motoryzacji to nie tylko kolejny etap, ale nowa faza rewolucji, która dojrzewała przez ostatnie lata. Na naszych oczach zmieniają się zasady gry: trwa debata o końcu ery silników spalinowych w 2035 r., Unia nakłada cła na import spoza Europy, a chińska motoryzacja w imponującym tempie zdobywa kolejne rynki. Te czynniki zmieniają sposób myślenia o przyszłości i sprawiają, że firmy, państwa czy organy UE coraz częściej działają w nowym paradygmacie — pisze w felietonie dla Business Insider Polska Alexander Baraka, dyrektor zarządzający BMW Group Polska.\nChińscy producenci wyróżniają się szybkim rozwojem i zdolnością do adaptacji do rynku (…). Jednocześnie wiemy, że mamy do opowiedzenia coś, czego oni nie mają — zapewnia Federico Izzo, szef marki MINI w Europie w rozmowie z Business Insiderem. Jak podaje, w Polsce w kategorii samochodów elektrycznych marka urosła aż o 529 proc. w porównaniu z poprzednim rokiem. Nie odżegnuje się jednak od spalinówek i mówi o ich przyszłości.\nCzy da się przejechać samochodem elektrycznym przez całą Polskę? Sprawdziłem to na własnej skórze — da się. Ba, da się to nawet zrobić w jeden dzień, choć jeszcze kilka lat temu wcale nie musiałoby być to takie oczywiste. Problemy są, ale wcale nie te, które wskazywałbym przed wyruszeniem w podróż. Niektóre wyzwania związane z podróżą elektrykiem po Polsce okazały się mitem, inne faktycznie się potwierdziły.\nDziennikarz motoryzacyjny TVN Turbo przeprowadził nietypowy eksperyment nowego modelu auta Omoda 5. W wyemitowanym nagraniu kierownica została bez większych problemów wyrwana. Działanie dziennikarza zostało szeroko skomentowane w internecie, a głos zabrał także importer aut. Przyznał, że kolumna kierownicy zachowała się tak, jak została zaprojektowana.", "content_hash": "a3c004c012158c0b859703ddea7b507ddf75be062e5340437eaf42b527260879", "text_len": 10651}
{"schema_version": 1, "id": "f6780457793e7c5e1fbda73ac43b74447ca4a8cd", "url": "https://businessinsider.com.pl/technologie/motoryzacja/s19-rzeszow-poludnie-babica-tbm-przebila-pierwsza-nawe-tunelu/9s822ce", "title": "\"Pierwsza nawa - adiós\". Kluczowy etap budowy tunelu na S19 osiągnięty", "category": "Technologie", "scraped_at": "2025-12-13T17:36:44.579175Z", "text": "\"Pierwsza nawa - adiós\". Kluczowy etap budowy tunelu na S19 osiągnięty\nTunel o długości prawie 2,3 km — ważny element trasy Via Carpatia — nabiera kształtów. Tunel powstaje w ramach budowa odcinka drogi ekspresowej S19 Rzeszów Południe — Babica. Niedawno zakończono drążenie pierwszej nawy. \"Pierwsza nawa — adiós\" — pisze GDDKIA.\n- Spektakularna inwestycja na Podkarpaciu, tunel na S19, nabiera tempa\n- Po zakończeniu pierwszej nawy rozpoczęto przygotowania do obrotu maszyny TBM, co ma potrwać około trzech miesięcy\n- Droga ekspresowa S19 jest częścią międzynarodowego szlaku Via Carpatia, łączącego Europę Północną z Południową\n- Więcej informacji o biznesie znajdziesz na stronie Businessinsider.com.pl\nTunel pod wzgórzem Grochowiczna będzie miał długość 2255 m i składał się z dwóch naw, połączonych 15 przejściami poprzecznymi oraz przejazdem awaryjnym. Każda nawa pomieści dwa pasy ruchu, pas awaryjny oraz opaski bezpieczeństwa.\nTunel na S19\nDalsza część artykułu pod materiałem wideo:\nWykorzystanie maszyny TBM \"Karpatka\", dostarczonej przez hiszpańską firmę Acciona Construccion we współpracy z Mostostalem Warszawa, pozwala na realizację inwestycji w trudnych warunkach geologicznych.\nMaszyna TBM ma imponujące parametry: 114 m długości, 15 m szerokości i wagę 4400 ton. Jej napęd hydrauliczno-elektryczny, 12 silników o łącznej mocy 12 MW oraz 471 narzędzi skrawających pozwalają na efektywne drążenie tunelu na głębokości przekraczającej 100 m.\nDroga ekspresowa i tunel. Wyzwania technologiczne i geologiczne\nPierwotnie zakładano, że drążenie jednej nawy zajmie około 10 miesięcy, jednak skomplikowane warunki geologiczne i hydrologiczne, a także wykrycie metanu w lipcu 2023 r., wpłynęły na wydłużenie tego procesu.\nPodczas drążenia pierwszej nawy wydobyto około 950 tys. ton urobku, zużyto 23 tys. MWh energii elektrycznej i ułożono ponad 11 tys. elementów obudowy. Produkcja elementów odbywała się na miejscu, w hali prefabrykacji w Lutoryżu, gdzie docelowo powstanie Miejsce Obsługi Podróżnych (MOP Lutoryż).\nTunel na S19. Via Carpatia — strategiczny korytarz transportowy\nPo zakończeniu pierwszej nawy rozpoczęto przygotowania do obrotu maszyny TBM, co ma potrwać około trzech miesięcy. Proces ten wymaga przeglądu, serwisu i ewentualnych napraw urządzenia. Dodatkowo planowane są modyfikacje maszyny, które mają usprawnić jej pracę przy drążeniu drugiej nawy.\nZakończenie budowy tunelu, będącego kluczowym elementem trasy Via Carpatia, planowane jest na styczeń 2028 r. Aktualne ogólne zaawansowanie robót to ok. 57 proc.\nDroga ekspresowa S19 jest częścią międzynarodowego szlaku Via Carpatia, łączącego Europę Północną z Południową. W Polsce trasa będzie miała długość około 700 km.", "content_hash": "34d0dd009885e5a2e0335aae52bd45cfcbb9694fb5ed0f45eb149fea9800de24", "text_len": 2702}
{"schema_version": 1, "id": "87100bfe58d575dd415c6310475c82e4bd81f4d2", "url": "https://businessinsider.com.pl/technologie/najciekawsze-prezenty-dla-fana-minceraft-liczne-promocje/rwe65h2", "title": "Najciekawsze prezenty dla fana Minceraft: liczne promocje", "category": "Technologie", "scraped_at": "2025-12-13T17:36:49.630023Z", "text": "Najciekawsze prezenty dla fana Minceraft: liczne promocje\nMinecraft to kultowa gra, która od lat przyciąga miliony graczy na całym świecie bez względu na wiek, ale najpopularniejsza jest wśród najmłodszych. Można śmiało powiedzieć, że ten blokowy świat gry stał się ikoną popkultury, a zielony, wybuchowy mob Creeper zyskał status jednej z najbardziej rozpoznawalnych postaci z gry. W związku z licznymi promocjami warto zakupić pod choinkę ciekawy prezent dla fana Minecrafta. Wybraliśmy cztery naszym zdaniem najciekawsze propozycje.\nW tekście i na zdjęciach umieszczono linki reklamowe naszego partnera.\nMinecraft Creeper lampka\nLampka z oficjalną licencją Minecraft wyróżnia się ceramiczną podstawą i dekoracyjną żarówką LED w kształcie Creepera. Żarnik uformowany w rozpoznawalną sylwetkę przeciwnika z gry rozświetla przestrzeń zielonym, neonowym światłem. Wygląda efektownie nawet w dzień, nie tylko po zmroku. Lampka ma wysokość 24,3 cm, więc jest idealna do ozdoby biurka, półki lub strefy gracza. Gadżet jest zasilany sieciowo, a żarówka z gwintem E27 może być używana także w innych lampach. Jest to doskonały pomysł na prezent dla każdego fana pikselowej przygody i każdego kolekcjonera.\nZegarek dziecięcy cyfrowy Minecraft Led\nTen cyfrowy zegarek na rękę to idealny prezent dla każdego małego fana Minecrafta, szczególnie dla chłopca. Pomaga w nauce czasu i kształtowaniu nawyku noszenia czasomierza. Zegarek ma wyświetlacz o średnicy około 3,3 cm i jest wykonany z wytrzymałego tworzywa sztucznego, metalu i gumy. Jest wyposażony w wyświetlacz LED w żywych kolorach, który pojawia się po wciśnięciu przycisku i wyłącza się po kilku sekundach. Komfort noszenia zapewnia regulowany, gumowy pasek (o szerokości ok. 2 cm), ozdobiony logiem gry Minecraft.\nNaklejkomat 3D Minecraft EP60403\nNaklejkomat Minecraft pozwala na kreatywną zabawę i tworzenie własnych, trójwymiarowych naklejek z postaciami i elementami prosto z gry. Tworzenie unikalnych ozdób jest bardzo proste: wystarczy wybrać kształt formy, dodać ozdoby i tło, a następnie nacisnąć naklejkomat, który połączy wszystkie elementy w niepowtarzalną naklejkę. Gotowymi naklejkami można ozdobić niemal wszystko. W bogatym zestawie znajduje się 30 plastikowych foremek, 30 kolorowych szablonów i nakładek, ponad 250 klejnotów oraz 2 woreczki z sypkimi ozdobami.\nUNO Minecraft, towarzyska gra karciana dla dorosłych i dzieci\nUNO Minecraft to wciągająca gra karciana, która łączy klasyczne zasady UNO z elementami i bohaterami świata Minecraft. Celem gry jest jak najszybsze pozbycie się kart poprzez dopasowywanie ich kolorem lub wartością do karty leżącej na górze stosu. Ta edycja została wzbogacona o dodatkową regułę związaną ze specjalną kartą Creeper. Kiedy gracz otrzyma tę kartę, musi ją pokazać, a pozostali gracze są zobowiązani do dobrania aż trzech dodatkowych kart. Gracz, który jako pierwszy osiągnie 500 punktów, zostaje zwycięzcą. W grze może uczestniczyć od 2 do 10 graczy w wieku od 7 lat. Zestaw zawiera 112 kart i instrukcję. Bez wątpienia to jest prezent, z którego skorzysta cała rodzina.\nSprawdź też inne gadżety Minecraft:\nW tekście i na zdjęciach umieszczono linki reklamowe naszego partnera.", "content_hash": "5cf3a626f7efdc067f09b6c9bb03d364b8ecfa3a5497aefaa54f6d9bf76632ce", "text_len": 3182}
{"schema_version": 1, "id": "f38b6ae0f663e461d6ea2477d28a80718fbd13a6", "url": "https://businessinsider.com.pl/technologie/nauka", "title": "Nauka", "category": "Technologie", "scraped_at": "2025-12-13T17:36:39.744337Z", "text": "Cztery reaktory elektrowni jądrowej Gravelines w północnej Francji wyłączono w nocy z niedzieli na poniedziałek po tym, jak systemy filtrów przy ujęciach wody zostały zapchane przez... masowy, nieprzewidywalny rój meduz. Operator EDF podkreślił, że zdarzenie nie miało wpływu na bezpieczeństwo instalacji, personelu ani środowiska, ale tymczasowo zatrzymało produkcję energii. Dwa pozostałe bloki były już wcześniej odstawione na planowy przegląd.\nMałe otwory w oknach samolotu, choć mogą wydawać się nieistotne, odgrywają kluczową rolę w zapewnieniu bezpieczeństwa podczas lotu. Również kształt okien ma duże znaczenie. Kadłub samolotu jest narażony na ogromne siły, szczególnie podczas startu i lądowania, co sprawia, że każdy element konstrukcji musi być starannie zaprojektowany, by wytrzymać te obciążenia.\nWyobraź sobie elektrownię, która zamiast dymu i radioaktywnych odpadów zostawia jedynie odrobinę helu, a paliwo czerpie z wody morskiej — właśnie o krok bliżej do tej wizji przesunęli nas naukowcy z Greifswaldu, utrzymując w stellaratorze Wendelstein 7-X rekordowo długą, 43-sekundową plazmę fuzyjną, która przybliża ludzkość do epoki praktycznie nieograniczonej, czystej energii. To bardzo ważne osiągnięcie.\nKiedy lekarz pyta o wiek, najczęściej chodzi o liczbę urodzin. Jednak z perspektywy komórek i tkanek wszyscy nie jesteśmy tak samo starzy. Zespół prof. Tony'ego Wyss-Coraya ze Stanford Medicine przedstawił narzędzie, które pozwala zajrzeć głębiej. Z pojedynczej próbki krwi odczytuje biologiczny wiek jedenastu głównych układów organizmu i z wyprzedzeniem przewiduje ryzyko wielu chorób oraz długość życia danej osoby.\nW laboratoriach w Wako pod Tokio zespół badaczy z Uniwersytetu Tokijskiego i ośrodka RIKEN Centre for Emergent Matter Science zaprezentował tworzywo, które w słonej wodzie rozkłada się w ciągu zaledwie kilku godzin. Nie pozostawia też po sobie ani mikroplastików, ani toksycznych pozostałości.\nOd kilku lat australijscy onkolodzy coraz częściej odbierają wyniki badań, które jeszcze dekadę temu byłyby rzadkością. Dotyczą nowotworów u osób mających zaledwie trzydzieści czy czterdzieści lat. Historię tę uosabia Chris Burton, 39-latek, który przed ślubem zbagatelizował sporadyczne krwawienie z przewodu pokarmowego, uznając je za incydent bez znaczenia. Dopiero po powrocie z krótkiej podróży poślubnej, wciąż przekonany, że rak to choroba \"ludzi starszych\", zdecydował się na kolonoskopię. Wynik: zaawansowany rak jelita grubego.\nNa wzgórzach prowincji Barranca, ok. 200 kilometrów na północ od Limy i 600 metrów n.p.m., archeolodzy odsłonili pozostałości starożytnego miasta, które nazwano Peñico. Wszystko wskazuje na to, że zostało założone między 1800 a 1500 rokiem p.n.e., a więc mniej więcej w tym samym czasie, gdy na Bliskim Wschodzie i w Azji rozkwitały pierwsze wielkie cywilizacje.\nOkoło 252 mln lat temu życie na Ziemi doznało największej jak dotąd klęski: masowego wymierania znanego jako \"Wielkie Wymieranie\", w wyniku którego zginęło około 90 proc. żywych organizmów. To, co nastąpiło później, od dawna wprawiało naukowców w osłupienie. Planeta stała się śmiertelnie gorąca i pozostała taka przez 5 mln lat. Dlaczego tak się stało? Naukowcy twierdzą, że wreszcie znaleźli odpowiedź.\nUniwersytet Przyrodniczy we Wrocławiu otwiera nowy kierunek studiów z poparciem Polskiej oraz Europejskiej Agencji Kosmicznej. \"Bez systemów satelitarnych nie działa dziś żaden kluczowy sektor gospodarki – od transportu po giełdy. Mimo to wciąż brakuje specjalistów, którzy potrafią wykorzystywać dane z kosmosu w praktyce. Ten kierunek ma to zmienić\" – podkreśla jeden z pomysłodawców kierunku.\nZiemia ma ok. 4,5 miliarda lat. 750 mln lat to zatem ułamek w kwestii wieku naszej planety. Wiele może się jednak zmienić w takim okresie. Mapa Ancient Earth pozwala cofnąć się właśnie o maksymalnie 750 mln lat, by sprawdzić, jak wyglądały wtedy kontynenty.\nOstatni raz człowiek odwiedził Księżyc w grudniu 1972 r., podczas misji NASA Apollo 17. Astronauci twierdzą, że powody, dla których ludzie nie wylądowali ponownie na srebrnym globie, są prozaiczne. — W tej chwili wciąż jesteśmy w czasach lotów kosmicznych z końmi i bryczkami — twierdzi emerytowany astronauta Jeffrey Hoffman. Jesteśmy jednak coraz bliżej powrotu. Nadzieją jest m.in. \"pokolenie miliarderów, które ma bzika na punkcie kosmosu\".\nGdy coś nam się dłuży, mamy wrażenie, że czas płynie wolniej — czy winna jest czasoprzestrzeń? W rzeczywistości czas faktycznie płynie różnym tempie. Widać to na przykładzie astronautów.\nParagony pokryte są tworzywem sztucznym, które umożliwia druk termiczny. Często zawierają bisfenole — chemikalia powiązane z toksycznością reprodukcyjną i nowotworami — tłumaczy dr Leonardo Trasande z NYU Langone.\nMiasta na całym świecie, w tym na wschodnim i południowym wybrzeżu USA, powoli się zapadają. Zjawisko to, znane jako subsydencja, może potęgować skutki powodzi i prowadzić do uszkodzeń infrastruktury. Oto 13 amerykańskich miast, które co roku są coraz niżej.\nMetformina to najczęściej przepisywany lek na cukrzycę na świecie. Zmienia on sposób wykorzystania energii przez organizm i bywa nazywany mianem \"cudownego\". Badacze zauważyli, że osoby go przyjmujące rzadziej chorują na raka jelita grubego. Wstępne badania sugerują, że metformina faktycznie może wspomagać leczenie tego nowotworu.\nDziesięć procent najzamożniejszych ludzi na świecie odpowiada za dwie trzecie globalnego ocieplenia od 1990 r. Najbogatszy jeden procent społeczeństwa dodatkowo znacząco wpływa na częstość ekstremalnych zdarzeń pogodowych — wynika z publikacji na łamach \"Nature Climate Change\".\nAby ludzkość miała szansę przetrwać w perspektywie wielu pokoleń, każda kobieta powinna rodzić przeciętnie 2,7 dziecka — przekonują badacze na łamach czasopisma \"PLOS One\". To wniosek znacznie odbiegający od dotychczas przyjętego wskaźnika 2,1 dziecka na kobietę, uznawanego za minimalny poziom zastępowalności pokoleń.\nGorham w stanie Maine na krótko stał się przystankiem w podróży do przeszłości. Ekipa budowlana odsłoniła między deskami podłogi i w szczelinach ścian Akademii z 1806 r. dziesiątki kartek zapisanych ręką nastoletnich uczniów sprzed dwóch stuleci.\nEgipska nekropolia w Sakkarze znowu trafia na pierwsze strony mediów naukowych, a tym razem chodzi nie o złoto faraonów, lecz o wodę. Zespół inżynierów i geologów, kierowany przez Xaviera Landreau z paryskiego instytutu Paleotechnic, przedstawił argumenty, że najstarsza monumentalna piramida świata — schodkowa piramida Dżesera — powstawała przy wsparciu wewnętrznego podnośnika hydraulicznego.\nZespół naukowców ogłosił przełomowe odkrycie, które może zrewolucjonizować poszukiwania życia poza Ziemią. Na egzoplanecie K2-18 b, oddalonej o 124 lata świetlne od Układu Słonecznego, wykryto obecność dwóch związków chemicznych – siarczanu dimetylu i disiarczku dimetylu – które na Ziemi są produkowane m.in. przez fitoplankton. Zdaniem badaczy, ich obecność może wskazywać na potencjalną aktywność biologiczną poza naszą planetą.\nAmerykańska firma biotechnologiczna ogłosiła w poniedziałek, że za pomocą narzędzi inżynierii genetycznej stworzyła wilki, które mają posiadać cechy wymarłego ponad 10 tys. lat temu gatunku wilka strasznego – przekazała agencja Associated Press.\nEksploatacja Księżyca w poszukiwaniu wody, helu-3 i pierwiastków ziem rzadkich może w niedalekiej przyszłości stać się branżą wartą miliardy dolarów. Astronomowie ostrzegają jednak, że może się to odbyć kosztem nauki\nPrzeprowadzone po raz pierwszy randomizowane, kontrolowane badanie kliniczne wykazało, że Ozempic nie tylko ogranicza łaknienie, ale też chęć spożywania alkoholu. Naukowcy twierdzą, że otwiera to drzwi do badań nad mikrodawkami w leczeniu uzależnienia od alkoholu. Naukowcy starają się zidentyfikować szlak mózgowy umożliwiający opracowanie nowych metod leczenia uzależnień.\nNaukowcy pobrali próbki ludzkich mózgów od zmarłych osób w celu zbadania ich pod kątem obecności mikroplastiku. Próbki mózgu miały wyższy poziom plastiku niż próbki nerek lub wątroby. Osoby zmarłe w 2024 r. miały więcej mikroplastiku w próbkach mózgu niż osoby zmarłe w 2016 r. Nie jest jasne, jaki wpływ może to mieć na zdrowie neurologiczne, ale są przesłanki, że nie pozostaje obojętne.\nMisja NASA OSIRIS-REx znalazła na powierzchni asteroidy Bennu składniki DNA i RNA. Odkrycie to sugeruje, że asteroidy mogą rozsiewać na planetach elementy potrzebne do powstania życia. Jest to również kolejny dowód na to, że życie mogłoby powstać na planecie karłowatej Ceres i księżycu Saturna Enceladusie.\nJedna z amerykańskich agencji rządowych pracuje nad modyfikacją czerwonych krwinek z myślą o zwiększeniu wydajności żołnierzy. Program ma na celu wprowadzenie do komórek składników bioaktywnych. Agencja twierdzi, że badania te mogą z czasem doprowadzić do powstania leków o dłuższym i szybszym czasie działania.\nNiektórzy naukowcy próbują stworzyć tzw. lustrzane życie. W teorii mogłoby ono pomóc nam zwalczać śmiertelne choroby. To jednak broń obosieczna. — Zasadniczo udzielamy instrukcji, jak stworzyć doskonałą broń biologiczną — powiedziała Business Insiderowi chemiczka Kate Adamala.\nPolitechnika Częstochowska od lat odgrywa istotną rolę na mapie akademickiej Polski. Obecny Rektor dr hab. inż. Marek Warzecha, prof. PCz w rozmowie z Łukaszem Zubikiem z redakcji „Rzecz o Innowacjach i Inwestycjach” dzieli się swoimi doświadczeniami, osiągnięciami i planami na przyszłość.\nSpaceX i inne firmy planują zasypać niebo dziesiątkami tysięcy satelitów internetowych. Zdaniem naukowców, którzy domagają się przeprowadzenia dodatkowych badań, wielkie skupiska satelitów mogą zaszkodzić atmosferze.", "content_hash": "26a302e5e36ae40f130ecf591fd52ed4f9245d49a364eadf3efb14b1d7ced172", "text_len": 9640}
{"schema_version": 1, "id": "ecfdcc7b0b46969120e1ccb446e828a262cbe2f8", "url": "https://businessinsider.com.pl/technologie/nauka/wydzial-organizacji-i-zarzadzania-politechniki-slaskiej-dobre-miejsce-do-studiowania/sny9wxf", "title": "Wydział Organizacji i Zarządzania Politechniki Śląskiej – Dobre miejsce do studiowania", "category": "Technologie", "scraped_at": "2025-12-13T17:36:50.913157Z", "text": "Wydział Organizacji i Zarządzania Politechniki Śląskiej – Dobre miejsce do studiowania\n30-lecie działalności obchodzi w tym roku Wydział Organizacji i Zarządzania Politechniki Śląskiej. Studenci, doktoranci, pracownicy i licznie przybyli goście spotkali się z tej okazji w Domu Muzyki i Tańca w Zabrzu. Ważną chwilą było wręczenie specjalnych nagród „Lidera Zarządzania”. Wydarzenie zakończył występ popularnego zespołu „Feel” i wspólna zabawa przed sceną.\n- Tytułem „Lider Zarządzania” nagrodzono ludzi, którzy na różnych polach aktywności zawodowej i społecznej osiągają wyjątkowe sukcesy, a jednocześnie motywują i inspirują innych do podążania ich śladem.\n- Studenci podczas wykładów otwartych z cyklu „Twarze biznesu, nauki i polityki. Zarządzanie w teorii i praktyce” mogą dyskutować ze znanymi menadżerami i politykami.\n- W konferencji naukowej „Teoria i praktyka zarządzania organizacjami – Strategie przyszłości” uczestniczyli naukowcy z całego kraju reprezentujący m.in. Komitet Nauk Organizacji i Zarządzania PAN.\n- To bardzo ważne, żeby na nowoczesnej uczelni technicznej funkcjonował wydział zajmujący się naukami humanistyczno-społecznymi. Wydziału Organizacji i Zarządzania to 2,5 tys. studentów, którzy tworzą w Zabrzu solidny kampus akademicki – stwierdził prof. Marek Pawełczyk, rektor Politechniki Śląskiej.\nOd trzech dekad Wydział Organizacji i Zarządzania ugruntowuje swoją pozycję, jako ceniony ośrodek naukowy, a zarazem dobre miejsce do studiowania. Dziekanem jest prof. Aleksandra Kuzior, doctor honoris causa trzech zagranicznych uczelni. Kierownictwo stara się efektywnie reagować na oczekiwania rynku zatrudnienia, kształcąc studentów zgodnie z wymogami nowoczesnej gospodarki. Pracodawcy przekonali się, że dzięki temu zwiększa się dostępność doskonale wykształconych i profesjonalnie przygotowanych kadr. Natomiast absolwenci mogą spodziewać się wielu ofert pracy.\n- Kształcimy studentów na takich kierunkach jak technologie kognitywne i media społecznościowe, zarządzanie, logistyka, zarządzanie projektami, lingwistyka stosowana, analityka biznesowa czy zarządzanie i inżynieria produkcji. Dzięki badaniom i publikacjom naukowców oraz współpracy z zagranicznymi uczelniami wydział jest też coraz bardziej rozpoznawalny w skali światowej – powiedziała prof. Aleksandra Kuzior.\nWyróżnienia dla autorytetów\nPodczas jubileuszu wręczono nagrodę „Lider Zarządzania” dla autorytetów życia naukowego, społecznego i gospodarczego. Tytuł przyznano w pięciu kategoriach. W kategorii „Nauka” tytuł otrzymał Rektor Politechniki Śląskiej prof. dr hab. inż. Marek Pawełczyk. W obszarze „Administracji publicznej” przyznano trzy równorzędne nagrody dla Kamila Żbikowskiego, prezydenta Zabrza, dr Małgorzaty Mańki-Szulik, prezydent Zabrza w latach 2006-2024 oraz Elżbiety Koreckiej, dyrektor Powiatowego Urzędu Pracy w Zabrzu. W kategorii „Instytuty badawcze” doceniono Jarosława Zagórowskiego, dyrektora Głównego Instytutu Górnictwa-Państwowego Instytutu Badawczego. Liderem Zarządzenia w „Gospodarce” zostali dr Marek Staszek, prezes DB Cargo Polska S.A. oraz Jerzy Kulawik, wiceprezes DOM100.eu. W kategorii „Samorządy gospodarcze” wyróżniono Tadeusza Donocika, założyciela i honorowego prezesa Regionalnej Izby Gospodarczej w Katowicach.\n- Tytuł „Lidera Zarządzania” ustanowiony w roku jubileuszu 30-lecia wydziału podkreśla umiejętności, efektywność i osobisty autorytet wyróżnionych. Docenia wybitne osobowości skutecznie osiągające wyznaczone cele. Lider to osoba, która inspiruje, motywuje i wskazuje, jak osiągnąć sukces. Niezależnie od pola aktywności zawodowej, zawsze są to ludzie obdarzeni charyzmą i otoczeni szacunkiem – zaznaczyła prof. Aleksandra Kuzior.\nNie tylko nauka\nNa Wydziale podejmowane są inicjatywy wzbogacające program studiów. Należy do nich zainicjowany przez prof. Aleksandrę Kuzior cykl wykładów otwartych „Twarze biznesu, nauki i polityki. Zarządzanie w teorii i praktyce”. Zapewnia on bezpośredni kontakt studentów z osobami cieszącymi się autorytetem w swoich branżach. Stanowi oryginalne forum wymiany poglądów i dyskusji z udziałem m.in. Grzegorza Lota, prezesa „Tauron Polska Energia”, prof. Marka Gzika wiceministra nauki i szkolnictwa wyższego czy europosła Borysa Budki.\nObchodom jubileuszu towarzyszyła też konferencja naukowa pt. „Teoria i praktyka zarządzania organizacjami – Strategie przyszłości”. Uczestniczyli w niej naukowcy z całego kraju reprezentujący m.in. Komitet Nauk Organizacji i Zarządzania PAN. Uroczystości zostały objęte honorowym patronatem Ministra Nauki i Szkolnictwa Wyższego, Marszałka Województwa Śląskiego, Prezydenta Miasta Zabrze, Jego Magnificencji Rektora Politechniki Śląskiej. Patronat honorowy nad jubileuszem objęła także Katowicka Specjalna Strefa Ekonomiczna oraz Komitet Nauk Organizacji i Zarządzania Polskiej Akademii Nauk.", "content_hash": "fe0324c7891bffbe12ca52cedd3555ae0153bcd416d6272a62fc44d072ca4642", "text_len": 4819}
{"schema_version": 1, "id": "6400e9cc8b8d50a3123d474aab33d8b5d4a76c73", "url": "https://businessinsider.com.pl/technologie/nowe-technologie", "title": "Nowe technologie", "category": "Technologie", "scraped_at": "2025-12-13T17:36:35.115886Z", "text": "Apple przeżywa największe przetasowania kadrowe od dekad. W krótkim czasie firma straciła kluczowych ludzi od sztucznej inteligencji, wzornictwa, prawa, polityki publicznej i operacji. Na horyzoncie rysuje się teraz ryzyko odejścia szefa działu układów scalonych. U giganta zrobiło się nieciekawie tuż przed świętami.\nPrezydent Władimir Putin od lat powtarza, że Rosja musi stać się jednym z liderów sztucznej inteligencji. Rzeczywistość jest jednak inna. Wojna w Ukrainie, sankcje i masowy odpływ specjalistów sprawiły, że kraj został zepchnięty na margines globalnego wyścigu technologicznego. Problem się pogłębia.\nPolska w ostatnich latach przyspieszyła cyfryzację – rozwija e-usługi publiczne, inwestuje w infrastrukturę i coraz śmielej sięga po nowoczesne technologie. Jednak wraz z postępującą digitalizacją widać, że aż 43% firm zwraca uwagę na lokalizację przetwarzania danych, podczas gdy jedynie 6% dostrzega realne wsparcie państwa dla krajowych dostawców IT. Takie wnioski płyną z raportu Polcom „Barometr cyfrowej transformacji polskiego biznesu 2025-2026”. W efekcie rośnie pytanie o to, kto faktycznie kontroluje dane Polek i Polaków oraz kluczowe zasoby państwa. I czy w tej kwestii nie zbliżamy się do niebezpiecznej zależności.\nGdy na rynku wracają obawy o bańkę AI, Amazon obiecuje przełom. Firma Jeffa Bezosa chce uciec do przodu i zapowiada nową klasę agentów AI. Takich, którzy mają pamięć i są w stanie sami wyciągać wnioski. Podczas konferencji w Las Vegas sprawdziłem, na czym mają polegać zmiany zapowiadane przez amerykańskiego giganta.\nPolska już wkrótce ma stać się państwem w pełni cyfrowej administracji. NASK wraz z Ministerstwem Cyfryzacji realizuje właśnie projekt EZD, odpowiadający za bezpieczne przeniesienie dokumentacji papierowej do świata cyfrowego. Z rozwiązania korzysta już ok. 1/3 instytucji w całym kraju. Jak przekonać kolejne? Magdalena Sawicka, dyrektorka Pionu Wdrożeń i Utrzymania EZD w NASK mówi w \"Biznes Teraz\" o kulisach transformacji cyfrowej w polskich urzędach. Zwraca uwagę na przykłady udanych wdrożeń i opowiada o korzyściach ze skoku technologicznego dla obywateli i państwa.\nObecnie zaledwie jedna trzecia jednostek administracji publicznej korzysta systemów do elektronicznego zarządzania dokumentacją. Sytuacja ta jednak ulega dynamicznej zmianie. Dzięki systemowi EZD RP, opracowanemu przez NASK we współpracy z Ministerstwem Cyfryzacji, sprawy urzędowe można załatwiać teraz szybciej, prościej i – co najważniejsze – w pełni bezpiecznie.\nElon Musk uważa, że odpowiedzią na niesamowicie wysoki dług publiczny Stanów Zjednoczonych jest przyspieszona rewolucja w sztucznej inteligencji i robotyce. W rozmowie z inwestorem Nikhilem Kamathem przypomniał, że dług USA sięga już około 38 bln dol., a same odsetki od niego przekraczają budżet Pentagonu — i będą dalej rosnąć, jeśli nic się nie zmieni.\nEksperci z AMD i Dell tłumaczą, jak osoby odpowiedzialne za rozwój IT i biznesu mogą dziś projektować infrastruktury technologiczne z naciskiem na bezpieczeństwo, zgodność z przepisami i możliwie niskie koszty. W wywiadzie dla Business Insider Polska wskazują, co naprawdę obniża rachunki. I co zapewnia znaczące poprawy efektywności.\nRok 2025 to prawdziwy przeskok w technologicznym świecie. Zobacz, które z tych nowości zmienią codzienność pracowników, firm i użytkowników, a które są dopiero zapowiedzią rewolucji, jaka nadejść ma w najbliższej przyszłości.\nKanadyjczycy zyskali dostęp do nowego narzędzia, które ma zwiększyć przejrzystość działań administracji publicznej. Publiczny rejestr sztucznej inteligencji (AI) pozwala sprawdzić, które ministerstwa i agencje rządowe korzystają z AI, a także w jaki sposób jest ona wykorzystywana. To pierwsza tego typu inicjatywa w Kanadzie.\n\"Komunikacja nawiązana, wszystkie systemy sprawne!\" — zaraportował w sobotę Rafał Modrzewski, prezes i współzałożyciel firmy ICEYE. Chodzi o pierwszego polskiego satelitę wojskowego na orbicie. W tym szczególnym wydarzeniu swój udział miała tego firma Elona Muska.\nBezpieczeństwo stało się jednym z najmocniej wybrzmiewających tematów Forum Samorządowego w Zakopanem. Dyskusje o obronie cywilnej, odporności infrastruktury i przygotowaniu lokalnych społeczności budowały ton całego wydarzenia. Samorządowcy mówili o sobie jako o \"pierwszej linii obrony państwa\", a na sali nie było wątpliwości, że temat, który jeszcze niedawno funkcjonował jako uzupełnienie strategii rozwoju, dziś staje się priorytetem. W rozmowach dominowało poczucie, że czas analiz minął. Teraz liczą się konkretne decyzje, jednolite standardy i stabilne finansowanie.\nSztuczna Inteligencja na dobre wkroczyła do naszego życia, ale nie zastąpi trwałych relacji międzyludzkich. Jej umiejętne wykorzystywanie, przy zachowaniu odpowiedniej równowagi to duże wyzwanie dla współczesnych liderów w ich zmieniających się organizacjach. Prof. Małgorzata Dobrowolska, dyrektor Szkoły Biznesu Politechniki Śląskiej i ekspertka ds. kompetencji przyszłości w programie Biznes Teraz opowiada, jak łączyć innowacyjność z rozwijaniem umiejętności niezbędnych w zarządzaniu nowoczesnym zespołem. Wskazuje też, w jaki sposób AI faktycznie może pomóc firmom i instytucjom, a w czym z pewnością nie zastąpi człowieka.\nModele sztucznej inteligencji osiągnęły poziom zaawansowania i dostępności cenowej, który umożliwia im wykonywanie pracy odpowiadającej niemal 12 proc. amerykańskiej siły roboczej. Takie wnioski płyną z raportu przygotowanego przez Massachusetts Institute of Technology (MIT), który w czwartek został omówiony przez magazyn \"Fortune\".\nNapędzana tradycją branża, w której kiedyś dominowała intuicja, wchodzi dziś w erę precyzji. Czujniki w glebie, autonomiczne maszyny, systemy monitorowania jakości żywności i narzędzia AI stają się nowym językiem rolnictwa. „Futurystyczny eksperyment” zaczyna być standardem, a cały sektor przechodzi przyspieszoną cyfrową ewolucję. I właśnie teraz rusza inicjatywa, która może stać się przełomem dla polskich startupów gotowych wejść do świata AgriTech — Huawei Startup Challenge V #TechForAgrinnovation.\nZarabianie na sztucznej inteligencji przestało być pieśnią przyszłości. Dziś szeroko rozumiany rynek AI wiąże się z wielowarstwowym łańcuchem przychodów. Od krzemu i serwerów, przez chmurę i aplikacje, aż po centra danych i energetykę — możliwości cały czas się mnożą. Równolegle rosną indywidualne zarobki osób, które potrafią używać narzędzi AI do pracy. Przedstawiamy, kto już teraz zarabia na sztucznej inteligencji — i jak to robi.\nTSMC to jedna z najważniejszych firm na świecie w kontekście półprzewodników i nowych technologii. Produkuje większość najbardziej zaawansowanych chipów, od których zależy działanie smartfonów, komputerów, centrów danych, AI i nowoczesnej elektroniki. Obecnie gigant oskarża swojego byłego wiceprezesa i — jak twierdzi — ma ku temu ważny powód.\nZ punktu widzenia MŚP wybór dostawcy ERP to zwykle kompromis między zakresem funkcji, kosztem, dostępnością kompetencji i ryzykiem projektu. W tym kontekście Comarch ma kilka atutów, które wprost wpływają na adaptację do KSeF, ale też kilka ograniczeń, o których warto pamiętać.\nAż trudno uwierzyć, aby internet satelitarny był tak szybki. Starlink już teraz oferuje ok. 400 Mb/s pobierania, ale Amazon bije tę prędkość na głowę. Wcześniej określana jako Project Kuiper, usługa amerykańskiego giganta ma już swoją nazwę — Amazon Leo. Parametry techniczne robią duże wrażenie.\nZapotrzebowanie na pamięci RAM jest tak duże, że wiele sklepów zaczyna traktować je jak towar luksusowy. Pojawiają się nietypowe rozwiązania na sprzedaż tych komponentów. Konsumenci porównują je z kupowaniem świeżych ryb i homarów w dobrych restauracjach. Przyczyna problemu nie jest z kolei zaskoczeniem.\nKrajowy System e-Faktur ma już twardy harmonogram. Od 1 lutego 2026 r. obowiązek korzystania z KSeF obejmie największych podatników, których obrót przekroczy 200 mln zł, a od 1 kwietnia 2026 r. pozostałe firmy. Dla najmniejszych, z przychodami do 10 tys. zł miesięcznie, termin został przesunięty na 1 stycznia 2027 r.\nNa pierwszy rzut oka wyglądają jak typowi wyborcy z amerykańskiego Środkowego Zachodu. W avatarze flaga USA, w opisie \"patriota\", w postach gniewne komentarze o Bidenie, migrantach i \"ukradzionych wyborach\". Problem w tym, że wielu z nich wcale nie pisze z Teksasu czy Ohio, ale z Nigerii, Bangladeszu czy Tajlandii. Platforma X – trochę przez przypadek – pomogła to ujawnić.\nMagazyny i hale produkcyjne przestały być wyłącznie zapleczem operacyjnym. Coraz częściej stają się elementem strategii i narzędziem przewagi konkurencyjnej. — Nam nie chodzi o to, by być najtańszym. Chodzi o to, by stworzyć przedsiębiorstwom najlepsze warunki do rozwoju — mówi Piotr Flugel, Managing Director CTP Polska, firmy deweloperskiej, która buduje i zarządza siecią nowoczesnych parków biznesowych w Europie Środkowo-Wschodniej. W rozmowie analizujemy nowe trendy i pytamy, dlaczego Polska wyrasta na strategiczny punkt na mapie przemysłu i inwestycji.\nMinisterstwo Cyfryzacji zapowiada wprowadzenie podatku cyfrowego, który miałby objąć globalne firmy o przychodach powyżej 750 mln euro. Jak poinformował w rozmowie z Polską Agencją Prasową wicepremier i szef resortu Krzysztof Gawkowski, projekt ustawy w tej sprawie zostanie przedstawiony na przełomie 2025 i 2026 roku. Wskazał też, na co przeznaczone zostaną pozyskane w ten sposób pieniądze. Wcześniej minister Andrzej Domański wskazywał, że politykę podatkową kształtuje jego resort, który nie prowadzi obecnie prac nad takim rozwiązaniem.\nRozmowa z ChatGPT nie jest tym samym, co rozmowa z przyjacielem na kanapie. To raczej rozmowa z bardzo zaawansowanym, ale jednak komercyjnym systemem online, w którym każde zdanie może zostać technicznie zachowane, przeanalizowane, a w określonych okolicznościach — udostępnione. Mimo to uwielbiamy rozmawiać ze sztuczną inteligencją i częściej wykorzystujemy ją w roli cyfrowego powiernika niż narzędzia do produktywności.\nGeoffrey Hinton ostrzega, że AI może doprowadzić do masowego bezrobocia i niepokojów społecznych. \"Ojciec chrzestny AI\" podkreśla, że systemy mogą wkrótce prześcignąć ludzi i mogą opierać się wyłączeniu. Oto najważniejsze wnioski z wypowiedzi Hintona o tym, dlaczego uważa, że ludzkość nie jest gotowa na to, co nadchodzi.\nW sytuacji wypierania niemieckich, francuskich i włoskich samochodów elektrycznych z rynku przez tańszą produkcję z Chin Europa próbuje uruchomić nowy rozdział w motoryzacji. Zatwierdzone w listopadzie unijne środki pójdą w części na budowę stacji tankowania wodoru do samochodów. Poza tym niemiecki rząd dał wielką dotację dla BMW na opracowanie napędu na ogniwa wodorowe. W Polsce Orlen inwestuje miliardy ze środków własnych i tych pochodzących z Krajowego Planu Odbudowy w produkcję nowego paliwa. Otwiera też nowe stacje. W naszym kraju w dziedzinie napędu wodorowego rozwija się też Groclin, choć tu chodzi nie o samochody, a o rowery. Te mają mieć kluczowe przewagi nad swoimi bateryjnymi odpowiednikami.\nBrett Johnson zarobił miliony, zajmując się kradzieżą tożsamości, zanim dołączył do Secret Service jako konsultant. Jak mówi w rozmowie z Business Insiderem, istnieją trzy narastające cyberzagrożenia, które niepokoją go najbardziej: deepfake'i, farmy oszustów oraz syntetyczne tożsamości.\nPolska znalazła się w centrum globalnej mapy cyberzagrożeń. Odpowiadamy już za 6 proc. wszystkich ataków ransomware na świecie — to więcej niż Stany Zjednoczone. W 2024 r. odnotowano ponad 113 tys. poważnych cyberataków i 130 tys. zgłoszeń do NASK, szczególnie w sektorach energii, OZE, produkcji i logistyki. Wszystko to dzieje się w momencie, gdy dyrektywa NIS2 formalnie obowiązuje, a polskie firmy mają przed sobą zaledwie około pół roku na spełnienie najbardziej wymagających regulacji cyberbezpieczeństwa w historii.", "content_hash": "b6c98056bb12b5f33d060d26043f554d968d96243153d161e5573dc176cd0f33", "text_len": 11797}
{"schema_version": 1, "id": "fc5ffe240a3b4a25e413b297347a395e64e24f6c", "url": "https://businessinsider.com.pl/technologie/nowe-technologie/ai-w-polsce-bez-kontroli-eksperci-ostrzegaja-przed-ryzykiem/4pt3hfm", "title": "Firmy w Polsce nie kontrolują sztucznej inteligencji. Eksperci ostrzegają przed ryzykiem", "category": "Technologie", "scraped_at": "2025-12-13T17:36:45.860052Z", "text": "Firmy w Polsce nie kontrolują sztucznej inteligencji. Eksperci ostrzegają przed ryzykiem\nJedynie co trzecia polska firma wprowadziła formalne zasady dotyczące korzystania z narzędzi AI. W sektorze publicznym sytuacja jest jeszcze bardziej alarmująca. A ryzyko jest wysokie.\n- Tylko co trzecia firma w Polsce kontroluje korzystanie z AI — wynika z badań polskiej firmy AMP zajmującej się cyberbezpieczeństwem\n- 69 proc. pracowników w Polsce korzysta z narzędzi AI bez wiedzy działu IT\n- Publiczne instytucje są w jeszcze bardziej niebezpiecznej sytuacji. Może nas czekać fala problemów\n- Więcej informacji o biznesie znajdziesz na stronie Businessinsider.com.pl\nAż 69 proc. pracowników w Polsce korzysta z AI bez wiedzy działu IT, a 72 proc. wprowadzało treści firmowe do takich narzędzi jak ChatGPT czy Gemini, nie oceniając potencjalnych zagrożeń — podano w raporcie.\nShadow AI i brak nadzoru nad sztuczną inteligencją\nNajwiększym zagrożeniem dla firm i instytucji jest tzw. Shadow AI, czyli korzystanie z narzędzi sztucznej inteligencji bez wiedzy i nadzoru organizacji. Pracownicy, często w dobrej wierze, używają AI do przyśpieszenia pracy, jednak brak świadomości zagrożeń prowadzi do poważnych konsekwencji.\nDalszy ciąg tekstu pod materiałem wideo\nPrzykładem może być wklejanie danych wrażliwych, takich jak numery PESEL czy informacje o saldach kont do publicznych modeli AI, co miało miejsce w jednym z europejskich banków. W innym przypadku inżynierowie Samsunga kopiowali fragmenty kodu źródłowego do darmowych narzędzi AI, nieświadomie udostępniając strategiczne dane.\nCzytaj też: Granica między AI a ludźmi się zaciera. Zaczynamy mówić jak chatboty\nPrzemysław Wójcik, prezes firmy AMP, podkreśla, że takie incydenty nie są jednostkowymi przypadkami, lecz codziennością. — W firmach przemysłowych pracownicy wpisywali do generatywnych modeli konfiguracje sterowników PLC wraz z hasłami dostępu, co doprowadziło do ataków na infrastrukturę. Zespoły programistyczne wklejały klucze API i loginy, co w jednej z firm zakończyło się przejęciem repozytoriów i paraliżem kilku projektów — komentuje Wójcik.\nPolska w niechlubnej czołówce cyberataków\nWedług danych ESET z pierwszej połowy 2025 r., Polska była jednym z najczęściej atakowanych krajów w zakresie ransomware, odpowiadając za 6 proc. globalnych incydentów tego typu. Eksperci wskazują, że rozwój narzędzi AI nastąpił szybciej niż zdolność firm do wdrażania odpowiednich zabezpieczeń.\nW ciągu kilku lat powstało ponad 30 tys. narzędzi sztucznej inteligencji, z których większość działa w chmurze, przechowując dane użytkowników na serwerach poza UE. Wprowadzenie tam danych takich jak dokumentacja medyczna, kody źródłowe czy wyniki badań może prowadzić do nieodwracalnych wycieków.\nCzytaj też: \"Ten kraj czekają poważne kłopoty\". Ekonomista o pękającej bańce\nPrzemysław Wójcik zauważa, że sektor publiczny, w tym samorządy, szpitale i przychodnie, znajduje się w szczególnie trudnej sytuacji. — Instytucje te przetwarzają najbardziej wrażliwe dane, a mimo to w ogromnej większości nie mają żadnych procedur, narzędzi kontrolnych ani świadomości zagrożeń — mówi Wójcik.\nJakie zagrożenia niesie AI\nKorzystanie z AI bez odpowiednich zabezpieczeń może prowadzić nie tylko do wycieku danych, ale także do poważnych incydentów bezpieczeństwa. Modele generatywne AI są podatne na manipulacje, co stwarza ryzyko wstrzyknięcia fałszywych danych, generowania błędnych raportów czy tworzenia przekonujących komunikatów phishingowych.\nW ostatnich latach odnotowano przypadki, w których AI generowała raporty techniczne z błędnymi parametrami urządzeń przemysłowych, co mogło prowadzić do awarii infrastruktury.\nCzytaj też: Sztuczna inteligencja stworzyła polski serial. \"Powstał niezwykły świat\"\nW środowisku medycznym i publicznym ryzyko jest jeszcze większe. Pracownicy szpitali często używają AI do streszczeń dokumentacji medycznej, a urzędnicy — do redagowania pism. Dane pacjentów, informacje o stanie zdrowia czy dane kadrowe trafiają do systemów, nad którymi brak kontroli. Tymczasem przepisy RODO i regulacje o cyberbezpieczeństwie wymagają, aby sektor publiczny utrzymywał najwyższe standardy ochrony danych.\nJak chronić organizację przed zagrożeniami AI?\n- Sztuczna inteligencja nie jest zagrożeniem sama w sobie. Zagrożeniem jest jej nieświadome, niekontrolowane używanie — podkreśla Przemysław Wójcik. Dodaje, że brak odpowiedzialnego podejścia do nowych technologii może kosztować więcej, niż ktokolwiek się spodziewa.\nPodał siedem zasad bezpiecznego korzystania z AI:\n- Nie wprowadzaj danych wrażliwych do narzędzi AI\n- Korzystaj wyłącznie z narzędzi zatwierdzonych przez dział IT\n- Anonimizuj dane przed ich użyciem w AI\n- Weryfikuj odpowiedzi generowane przez AI\n- Zgłaszaj przypadki Shadow AI (korzystania z AI bez wiedzy i nadzoru działu IT)\n- Chroń hasła, klucze i konfiguracje systemów\n- Pamiętaj, że AI może generować fałszywe informacje.", "content_hash": "b9eb2f1a672bb9767ef24d93a439b694f9a065c61cfc30a53083e9273f30c1f9", "text_len": 4913}
{"schema_version": 1, "id": "834cd2d570e194f55b8400ad1257df612265bc49", "url": "https://businessinsider.com.pl/technologie/nowe-technologie/miliarderzy-z-doliny-krzemowej-chca-edytowac-embriony-dzieci-na-zamowienie/90c46pb", "title": "Zakazane \"projektowanie\" dzieci wraca tylnymi drzwiami. Miliarderzy chcą edytować embriony", "category": "Technologie", "scraped_at": "2025-12-13T17:36:43.359497Z", "text": "Zakazane \"projektowanie\" dzieci wraca tylnymi drzwiami. Miliarderzy chcą edytować embriony\nW Stanach Zjednoczonych tworzenie dzieci z edytowanych genetycznie embrionów jest praktycznie zablokowane przepisami i regulacyjnymi barierami, a w Europie wiele państw opiera się na zasadzie, że nie wolno wprowadzać zmian dziedzicznych w genomie człowieka. Mimo to w Dolinie Krzemowej rośnie grupa inwestorów i start-upów, która uważa, że przełom jest kwestią czasu. Próbują doprowadzić do narodzin pierwszego \"bezpiecznie\" edytowanego dziecka, nawet jeśli miałoby to wymagać pracy poza granicami USA. Wyjaśniamy, jak to wygląda w praktyce.\n- Mimo formalnych zakazów w USA i Europie część miliarderów z Big Tech finansuje badania nad dziedziczną edycją embrionów\n- Liczą na obejście regulacji i przełom, twierdząc, że to tylko kwestia czasu\n- Edycja genomu embrionów budzi ogromne kontrowersje, bo zmiany są dziedziczne, ryzykowne i uznawane przez ekspertów za \"etycznie niegotowe\", co doprowadziło do apeli o globalne moratorium\n- Równolegle rozwija się rynek selekcji embrionów na podstawie statystycznych prognoz genetycznych, mimo że środowiska medyczne ostrzegają przed brakiem dowodów i nadużyciami marketingowymi\n- Więcej informacji o biznesie znajdziesz na stronie Businessinsider.com.pl\nNajgłośniejszym przykładem jest Preventive. To młoda spółka z San Francisco, którą media łączą m.in. z inwestycjami Sama Altmana (OpenAI) i Briana Armstronga (Coinbase). Według ustaleń dziennikarskich z Wall Street Journal projekt dotyczy edycji embrionów w celu wyeliminowania dziedzicznej choroby, a firma miała rozważać jurysdykcje, gdzie takie prace byłyby dopuszczalne (w korespondencji pojawiały się m.in. Zjednoczone Emiraty Arabskie).\nJednocześnie CEO spółki publicznej, jaką jest Coinbase, zaprzeczał, jakoby firma była już na etapie \"pary gotowej do próby\" i podkreślał, że chodzi o badania bezpieczeństwa przed jakimikolwiek próbami klinicznymi.\nUcieczka przed regulacjami. Gdzie można zrobić to, czego nie wolno w USA\nGłówny spór dotyczy tego, że edycja genów po urodzeniu (terapie somatyczne) i edycja embrionu to dwie różne ligi ryzyka. W przypadku embrionu zmiana może zostać odziedziczona przez kolejne pokolenia, a nauka wciąż nie daje pewności co do skutków ubocznych, błędów edycji czy nieprzewidzianych interakcji genów.\nDalsza część pod materiałem wideo:\nTo dlatego trzy duże organizacje ze świata terapii genowych i komórkowych wezwały w 2025 r. do 10-letniego globalnego moratorium na dziedziczną edycję genomu człowieka, argumentując, że jest zbyt ryzykowna i \"etycznie niegotowa\" na zastosowania kliniczne.\nPrawo i regulacje dodatkowo wzmacniają barierę. FDA od lat wskazuje, że Kongres wprowadził do ustaw budżetowych zapisy, które zakazują agencji przyjmowania wniosków o badania kliniczne dotyczące procedur prowadzących do dziedzicznych modyfikacji (FDA tłumaczy to m.in. na przykładzie technik modyfikacji dziedzicznej w kontekście komórek rozrodczych). W praktyce oznacza to, że nawet gdyby ktoś chciał przeprowadzić badania kliniczne w USA, ścieżka regulacyjna jest zamknięta.\nEuropa ma dodatkową warstwę zabezpieczeń. Rada Europy w interpretacji art. 13 Konwencji z Oviedo podkreśla, że interwencje w genom człowieka mogą mieć cele prewencyjne, diagnostyczne lub terapeutyczne, ale nie mogą zmierzać do wprowadzenia zmian w genomie potomków. To jedna z najczęściej przywoływanych czerwonych linii w europejskiej debacie o edycji dziedzicznej.\nW tle jest też lekcja z 2018 r. — jedyny powszechnie znany przypadek narodzin dzieci z edytowanych embrionów. Chiński naukowiec He Jiankui ogłosił wtedy, że doprowadził do urodzenia dzieci po edycji genów, co wywołało globalny wstrząs. W 2019 r. został w Chinach skazany na trzy lata więzienia i grzywnę za nielegalne praktyki medyczne związane z tym projektem.\nSprawdź też: Firma testująca DNA ogłasza upadłość, aby się sprzedać\nNajpierw ranking embrionów, potem CRISPR\nCo istotne, wyścig o swojego rodzaju \"dzieci na zamówienie według specyfikacji\" nie zaczyna się od skalpela CRISPR. Równie szybko rozwija się rynek selekcji embrionów na podstawie statystycznych wyników genetycznych (tzw. polygenic embryo screening, PGT-P), które próbują przewidywać ryzyko chorób wieloczynnikowych, a czasem także cechy takie jak wzrost czy potencjał poznawczy (IQ). To już bywa sprzedawane jako usługa komercyjna — i właśnie tutaj eksperci alarmują, że marketing wyprzedza dowody.\nAmerykańskie towarzystwo medycyny rozrodu (ASRM) opublikowało 8 grudnia 2025 r. stanowisko, że PGT-P nie jest gotowe do praktyki klinicznej i nie powinno być oferowane jako usługa, m.in. z powodu niepewności predykcji i poważnych dylematów etycznych.\nCzytaj też: Bill Gates ostrzega przed edytowaniem genów. Uważa, że metoda może pogłębić nierówności społeczne\nW Wielkiej Brytanii temat wyszedł poza bańkę technologii. \"The Guardian\" opisał w grudniu 2025 r., że część par omija lokalne ograniczenia, korzystając z prawa dostępu do danych i zlecając analizę za granicą, by następnie próbować podejmować decyzje o transferze embrionu na podstawie takich rankingów (np. największa szansa na dziecko z wysokim IQ). To pokazuje, jak łatwo powstaje regulacyjna luka tam, gdzie dane podróżują szybciej niż prawo.\nI właśnie w takiej luce, między zakazami, badaniami laboratoryjnymi, komercyjnymi usługami selekcji i poszukiwaniem \"bardziej elastycznych\" jurysdykcji, poruszają się dziś start-upy finansowane przez najbogatszych ludzi ze świata technologii. Dla jednych to obietnica ograniczenia cierpienia rodzin z ciężkimi chorobami dziedzicznymi. Dla innych — początek prywatnej eugeniki w wersji premium, w której o granicach eksperymentu decydują NDA i kapitał.\nAutor: Grzegorz Kubera, dziennikarz Business Insider Polska", "content_hash": "4b574531fb29be11c33a5b667b485b756c557e583c5bc486d8abb60dff620991", "text_len": 5753}
{"schema_version": 1, "id": "142bbaa8b017f5a7f94e119ed59e828485b61a89", "url": "https://businessinsider.com.pl/technologie/smartwatch-dla-dzieci-ale-najwiecej-korzysci-bedzie-mial-rodzic/q5f1dnl", "title": "Smartwatch dla dzieci, ale najwięcej korzyści będzie miał rodzic", "category": "Technologie", "scraped_at": "2025-12-13T17:36:48.454911Z", "text": "Smartwatch dla dzieci, ale najwięcej korzyści będzie miał rodzic\nWybór pierwszego smartwatcha dla dziecka to inwestycja w jego bezpieczeństwo. Wbrew pozorom to nie jest tylko zabawka, ale dzięki temu gadżetowi rodzice zyskują spokój ducha. Nowoczesne zegarki dla najmłodszych, dzięki zaawansowanym funkcjom lokalizacji i komunikacji, pozwalają na stały kontakt z dzieckiem i jego dyskretne monitorowanie. Sprawdź jeden z najpopularniejszych modeli, które naszym zdaniem warto kupić pod choinkę.\nW tekście i na zdjęciach umieszczono linki reklamowe naszego partnera.\nSmartwatch GARETT Kids Essa 4G Czarny\nSmartwatch Garett Kids Essa 4G to zaawansowany zegarek stworzony z myślą o dzieciach, ale to właśnie głównie rodzicom zwiększy poczucie bezpieczeństwa i kontroli nad podopiecznym. Jest to model, który wyraźnie się wyróżnia na tle innych urządzeń z tej kategorii, głównie dzięki dużemu wyświetlaczowi 1,83 cala, który pokrywa większą część przedniego panelu. Zapewnia on nie tylko nowoczesny wygląd, ale przede wszystkim wygodny odczyt informacji, nawet w pełnym słońcu. Ekran zapewnia wysoką jakość obrazu oraz wyraziste kolory, a dziecko może go spersonalizować, ustawiając ulubioną tapetę i wybierając styl menu.\nZa pracę urządzenia odpowiada system operacyjny Android 8.1, który oferuje ogromne możliwości, takie jak korzystanie z popularnego komunikatora WhatsApp. Rodzic może z łatwością skontaktować się z dzieckiem nie tylko poprzez wiadomości SMS, ale też za pomocą rozmów głosowych i wideo. Silna bateria zapewnia aż do czterech dni pracy z aktywną kartą SIM, co pozwala na korzystanie ze wszystkich funkcji komunikacyjnych bez konieczności codziennego ładowania.\nNajważniejszą korzyścią dla rodzica są zaawansowane funkcje bezpieczeństwa. Smartwatch wyposażony został w moduł lokalizacji GPS oraz funkcję GEOogrodzenia, która pozwala monitorować położenie dziecka w czasie rzeczywistym i otrzymywać powiadomienia o opuszczeniu bezpiecznej strefy. Urządzenie ma także wbudowany przycisk SOS, który po naciśnięciu i przytrzymaniu automatycznie wykonuje połączenie alarmowe na wcześniej zdefiniowane numery telefonu. To aż niewiarygodne, że tak tani smartwatch może mieć tyle funkcji.\nModel Kids Essa 4G jest też wyjątkowo wytrzymały i praktyczny. Ma ramkę ochronną, która dodatkowo osłania ekran przed uszkodzeniami, a klasa wodoodporności IP67 daje gwarancję, że maluch może nosić zegarek wszędzie, nie obawiając się deszczu. Użytkowanie jest dodatkowo ułatwione dzięki funkcji Face Unlock, która szybko odblokowuje zegarek bez wprowadzania kombinacji cyfr, jednocześnie chroniąc dane przed niepowołanymi osobami. Smartwatch oferuje też pamięć, która pozwala na przechowywanie wielu zdjęć z aparatu, a także ma funkcję Bluetooth, którą dziecko może wykorzystać np. do odtwarzania muzyki na słuchawkach bezprzewodowych. Dla aktywnych dzieci przydatny będzie wbudowany krokomierz, umożliwiający monitorowanie liczby wykonanych kroków. Jest to wszechstronny gadżet, który zaspokaja zarówno potrzeby komunikacyjne dziecka, jak i poczucie bezpieczeństwa rodzica.\nSprawdź również inne smartwatche dla dzieci:\nW tekście i na zdjęciach umieszczono linki reklamowe naszego partnera.", "content_hash": "5b0693deae39e1c32b4c104232c254a2a4244e6ee0d8cab52f89fd60d3db0106", "text_len": 3186}
{"schema_version": 1, "id": "f067e715c564deb4519514173850846a1298c24f", "url": "https://businessinsider.com.pl/technologie/zootopia-2-najszybciej-zdobywa-miliard-sukces-takze-w-chinach/7ldgyvp", "title": "Miliard w 17 dni. Kina bardzo potrzebują dziś takich zwycięstw", "category": "Technologie", "scraped_at": "2025-12-13T17:36:42.146776Z", "text": "Miliard w 17 dni. Kina bardzo potrzebują dziś takich zwycięstw\nNie zawsze wygrywa film, który najgłośniej krzyczy (albo straszy). Czasem wystarczy, że widzowie dostaną powód, by wyjść z domu całą rodziną, kupić popcorn i usiąść razem w ciemnej sali. \"Zootopia 2\" właśnie udowadnia, że w epoce streamingu i rozproszonej uwagi wciąż istnieje jedna waluta, której nie da się zasubskrybować: wspólne przeżycie.\nAnimowana kontynuacja Disneya po 17 dniach od premiery pędzi do globalnego miliarda dolarów i ma przekroczyć ten próg w piątek. Na ten wynik składa się 232,7 mln dol. w Ameryce Północnej oraz 753,4 mln poza USA, co daje łącznie 986,1 mln dol. na moment publikacji danych. Najważniejsze jest jednak tempo. \"Zootopia 2\" stała się najszybszym filmem z kategorią wiekową PG, który kiedykolwiek dotarł do granicy 1 mld dol.\nW ujęciu rocznym to także elitarne grono. \"Zootopia 2\" jest dopiero trzecim tytułem w 2025 roku, który dołącza do klubu miliarderów po \"Lilo & Stitch\" (1,03 mld dol.) i chińskim \"Ne Zha 2\" – największym hicie roku z wynikiem 1,9 mld dol. A jeśli spojrzeć szerzej, miliard w animacji to nadal rzadkość. W historii udało się to tylko 13 filmom animowanym, z czego aż 10 to produkcje Disneya.\nDalsza część pod materiałem wideo:\nSukces ma też wymiar świątecznej \"detonacji\". Film trafił do kin przed Thanksgiving i od razu zamienił długi weekend w pokaz siły: 158 mln dol. otwarcia w Ameryce Północnej i 559 mln globalnie w pięć dni. Te liczby przełożyły się na kilka rekordowych porównań naraz: drugi co do wielkości start na Thanksgiving, najlepsze otwarcie dla animacji w historii i czwarty największy światowy debiut w dziejach box office'u – za \"Avengers: Endgame\", \"Avengers: Infinity War\" i \"Spider-Man: No Way Home\".\nCzytaj też: \"Critterz\" tworzony głównie z użyciem technologii OpenAI. Nowa rzeczywistość dla twórców filmów animowanych\n\"Zwierzogród 2\" podbił świat\nNajmocniejszym sygnałem, że mamy do czynienia z wydarzeniem, jest jednak to, co stało się w Chinach. Hollywood od pewnego czasu rzadko potrafi tam wejść na poziomie dawnych megahitów, a \"Zootopia 2\" wyłamuje się z tej reguły: 430 mln dol. zebrane na tym rynku czyni ją drugim największym nie-lokalnym tytułem w historii kraju, ustępując jedynie \"Avengers: Endgame\" (632 mln dol.).\nPierwsza \"Zootopia\" była w Chinach uwielbiana, ale marka dodatkowo eksplodowała popularnością po otwarciu Zootopia Land w Shanghai Disneyland – to przykład, jak park rozrywki potrafi przestawić franczyzę z filmu na świat, do którego chce się wracać.\nDalsza część pod materiałem wideo:\nDlaczego to aż tak duży sukces w obecnych czasach? Bo miliard nie jest już prostą konsekwencją rozpoznawalnego logo. Kina muszą dziś konkurować nie tylko z innymi premierami, lecz także z domową wygodą, skracającym się \"oknem cierpliwości\" widzów i przeświadczeniem, że większość tytułów i tak szybko trafi do streamingu. Tymczasem \"Zootopia 2\" przypomniała, że familijna animacja potrafi być wydarzeniem społecznym, i że rodziny wciąż są gotowe traktować seans jak wyjście \"na coś większego\", o ile dostaną film z wysoką jakością i prawdziwą radością oglądania. W samym kalendarzu premier pomogła też luka: od sierpniowych \"The Bad Guys 2\" nie było wyraźnie \"dziecięcego\" tytułu, a po letniej wpadce Pixara (\"Elio\") rynek czekał na animację, która dowiezie skalę.\nDisney podkreśla ten aspekt wprost. Jared Bush, chief creative officer Walt Disney Animation Studios, mówi o filmie jako o historii pełnej \"radości, wyobraźni i uważności\", a sam miliard interpretuje jako dowód, że widzowie wracają do kin po wspólne doświadczenie – razem, niezależnie od miejsca na świecie. I być może to jest najciekawszy wymiar tej liczby: nie tylko rekord w tabeli, ale sygnał, że globalny film wciąż może powstać z animacji, jeśli opowiada dobrą historię.\nFilm \"Zootopia 2\" wyreżyserowali Jared Bush i Byron Howard. Ponownie zabiera on widzów do metropolii zamieszkanej przez zwierzęta, gdzie królicza policjantka (Ginnifer Goodwin) i lis-krętacz (Jason Bateman) wracają do akcji, ścigając tajemniczego nowego mieszkańca – gada (Ke Huy Quan). Ale dziś, patrząc na box office, to nie fabuła jest największą zagadką. Największą zagadką było, czy widzowie jeszcze masowo przychodzą do kin na familijne produkcje. \"Zootopia 2\" odpowiedziała szybciej, niż ktokolwiek się spodziewał.", "content_hash": "6ae7b60c90ee0935850d35ccb6a6e297d9e3acfccd697f10302c6e126190b814", "text_len": 4325}
