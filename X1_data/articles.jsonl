{"schema_version": 1, "id": "b4a4029c976eb0f167fbd591a1b51b7ecb122f72", "url": "https://businessinsider.com.pl/biznes/avene-tolerance-niezawodna-ulga-dla-skory-nadwrazliwej/wq9ed42", "title": "AVÈNE TOLÉRANCE – niezawodna ulga dla skóry nadwrażliwej", "category": "Biznes", "scraped_at": "2025-12-23T04:13:43.299484Z", "text": "AVÈNE TOLÉRANCE – niezawodna ulga dla skóry nadwrażliwej\nSkóra nadwrażliwa potrafi reagować na każdy, nawet najmniejszy bodziec – od zmian temperatury, przez nadmierne dotykanie, po kontakt z niedostosowanymi dla niej kosmetykami pielęgnacyjnymi. Napięcie, pieczenie, swędzenie czy nagłe zaczerwienienia stają się codziennym wyzwaniem. Gama Avène Tolérance została stworzona właśnie z myślą o osobach z obniżonym progiem tolerancji, oferując ultradelikatne formuły, które koją, chronią i wspierają naturalną równowagę skóry w najbardziej wymagających momentach.\nPrzy skórze charakteryzującej się nadwrażliwością, nawet rutynowe czynności, takie jak demakijaż, kontakt z tkaniną czy zmiana temperatury mogą prowadzić do uczucia napięcia, pieczenia, swędzenia czy pojawienia się czerwonych plam. Cera o obniżonym progu tolerancji wymaga pielęgnacji wyjątkowo delikatnej, bezpiecznej i wolnej od substancji, które mogłyby nasilać reakcje alergiczne.\nGama Avène Tolérance została stworzona właśnie dla takich potrzeb. To linia opracowana z myślą o osobach ze skórą nadwrażliwą i alergiczną, które potrzebują produktów o najwyższym stopniu tolerancji. Minimalistyczne formuły, brak konserwantów oraz zastosowanie technologii opakowań STERILE COSMETICS® sprawiają, że kosmetyki Tolerance są w pełni dostosowane do pielęgnacji skóry o obniżonym progu tolerancji.\nGama Tolérance dzieli się na dwie linie: Hydra-10 i Control. Tolérance Hydra-10 to łagodna pielęgnacja nawilżająca przeznaczona dla skóry wrażliwej i odwodnionej, potrzebującej prostych i bezpiecznych formuł. Tolérance Control powstał z myślą o skórze reaktywnej, która reaguje nagłymi epizodami pieczenia, szczypania czy zaczerwienienia, działa kojąco i kontroluje nadmierną reaktywność skóry.\nTOLÉRANCE HYDRA-10 krem nawilżający\nOpracowany specjalnie dla skóry wyjątkowo wrażliwej, która potrzebuje intensywnego, a jednocześnie absolutnie bezpiecznego nawilżenia. Jego biomimetyczna formuła została zbudowana tak, aby naśladować naturalne mechanizmy skóry, dzięki czemu produkt jest przez nią doskonale tolerowany. Krem zawiera zaledwie 10 starannie dobranych składników, jest pozbawiony substancji zapachowych, konserwantów oraz potencjalnych alergenów. Dostępny jest w formie kremu oraz fluidu.\nKluczowym elementem jest kwas hialuronowy, który intensywnie nawilża skórę przez 48[1] godzin, oraz woda termalna Avène, znana ze swoich właściwości kojących i łagodzących. Formuła wspiera równowagę mikrobiomu skóry, co jest szczególnie ważne w przypadku cery o obniżonym progu tolerancji.\nTOLÉRANCE CONTROL krem łagodząco regenerujący\nIdealnie sprawdzi się dla skóry, która reaguje gwałtownie na codzienne bodźce i wymaga natychmiastowego ukojenia. Jego minimalistyczna, wysokotolerancyjna formuła została opracowana dla cer nadmiernie reaktywnych oraz alergicznych.\nKrem przynosi ulgę już po 30 sekundach[2], dzięki ultra-łagodzącemu składnikowi D-Sensinose™ - nowej opatentowanej postbiotycznej substancji aktywnej, która redukuje pieczenie, swędzenie, mrowienie i zaczerwienienie. Wspiera regenerację bariery hydrolipidowej oraz przywraca skórze równowagę dzięki zastosowaniu kojącej wody termalnej Avène. Skóra jest intensywnie nawilżona, a jej bariera ochronna odbudowana w ciągu 48 godzin[3]. Produkt nie zawiera substancji zapachowych, konserwantów ani potencjalnych alergenów. Jest również dostępny w dwóch formułach – balsamu oraz kremu.\nTOLÉRANCE żel balsam oczyszczający\nTo bardzo delikatny produkt oczyszczający, który łączy konsystencję kojącego balsamu z lekkością żelu, zapewniając skuteczne ale wyjątkowo łagodne mycie. Stworzony bez substancji zapachowych, agresywnych detergentów i składników o potencjale alergizującym, doskonale sprawdza się u osób z cerą nadwrażliwą, reaktywną, alergiczną.\nFormuła oczyszcza skórę bez potrzeby pocierania, nie narusza bariery hydrolipidowej i nie powoduje uczucia ściągnięcia. Dzięki wysokiej tolerancji oraz obecności wody termalnej Avène, żel-balsam pozostawia skórę czystą, ukojoną i przygotowaną na dalsze etapy pielęgnacji.\nGama Avène Tolérance to pielęgnacja oferująca najwyższy poziom bezpieczeństwa i tolerancji. Dzięki technologii opakowań STERILE COSMETICS® kosmetyki Tolérance są w pełni chronione przed bakteriami i dostępem powietrza, co pozwala utrzymać ich czystość przez cały okres użytkowania. To rozwiązanie sprawia, że produkty mogą być całkowicie pozbawione konserwantów, pozostając jednocześnie skuteczne i niezwykle delikatne. Avène Tolérance to pewność pielęgnacji, która koi, chroni i respektuje wrażliwość skóry bez kompromisów.\nOdkryj pełną gamę Tolérance od Eau Thermale Avène pod linkiem.\nO Eau Thermale Avène\nHistoria Eau Thermale Avène rozpoczęła się od spotkania człowieka z naturą. Stworzona w 1990 roku francuska marka dermokosmetyków jest nierozerwalnie związana ze źródłem Wody termalnej w Avène. To właśnie tam, w korzystnym dla zdrowia środowisku, została postawiona fabryka oraz wyposażone w wysokiej klasy sprzęt medyczny Centrum Hydroterapii Avène, w którym naukowa i innowacyjna hydroterapia pomaga w leczeniu chorób skóry. Woda termalna Avène jest rekomendowana przez dermatologów na całym świecie, a korzyści jej stosowania zostały udowodnione naukowo w ponad 150 badaniach oraz 50 publikacjach w międzynarodowych czasopismach medycznych. Ten unikalny składnik aktywny stanowi serce marki Eau Thermale Avène i znajduje się na 1. miejscu w składzie niemal każdego kosmetyku. Woda termalna Avène koi i łagodzi podrażnienia. Unikalny skład kosmetyków z portfolio marki jest dopasowany do potrzeb cery wrażliwej, zapewniając pewność siebie w zdrowej skórze.\n- Test instrumentalny po 7 dniach przy stosowaniu dwa razy dziennie Badanie z udziałem 30 osób\n- Test satysfakcji konsumenckiej , 25 uczestników, 3 miesiące, 2 aplikacje dziennie\n- Test ex-vivo na naskórku hodowanym w warunkach obniżonej wilgotności", "content_hash": "14fd3d19488cc78f855a6ffda0c2579b6598fb6bd8dc42f3715c15005ffe5833", "text_len": 5857}
{"schema_version": 1, "id": "59237fb7e57b5f0e1ad929b59148dba01ec41102", "url": "https://businessinsider.com.pl/biznes/bezpieczenstwo-stalo-sie-standardem-dlaczego-rynek-ogrodzen-specjalistycznych-rosnie/880yrrq", "title": "Bezpieczeństwo stało się standardem. Dlaczego rynek ogrodzeń specjalistycznych rośnie szybciej niż kiedykolwiek?", "category": "Biznes", "scraped_at": "2025-12-23T04:13:38.516973Z", "text": "Bezpieczeństwo stało się standardem. Dlaczego rynek ogrodzeń specjalistycznych rośnie szybciej niż kiedykolwiek?\nJeszcze kilka lat temu systemy ogrodzeniowe kojarzyły się głównie z domami i osiedlami. Dziś coraz częściej trafiają do zakładów przemysłowych, infrastruktury krytycznej i obiektów wojskowych. Wojna radykalnie zmieniła strukturę popytu i tempo działania producentów.\nBezpieczeństwo jako nowa siła napędowa rynku\nWraz z eskalacją zagrożeń geopolitycznych bezpieczeństwo fizyczne infrastruktury stało się jednym z kluczowych tematów inwestycyjnych państw i dużych podmiotów gospodarczych. Obiekty, które jeszcze kilka lat temu nie były postrzegane jako strategiczne, dziś coraz częściej trafiają do kategorii infrastruktury wymagającej podwyższonych standardów ochrony. Dotyczy to nie tylko sektora wojskowego, ale także logistyki, energetyki, przemysłu czy centrów danych.\nJednym z widocznych efektów tej zmiany jest wyraźny wzrost aktywności inwestycyjnej i liczby postępowań przetargowych w obszarze zabezpieczeń perymetrycznych. Rynek, który przez lata rozwijał się stabilnie i przewidywalnie, w krótkim czasie musiał dostosować się do nowych priorytetów związanych z ochroną obiektów i terenów.\nOd klientów indywidualnych do infrastruktury krytycznej\nJeszcze niedawno producenci systemów ogrodzeniowych koncentrowali się głównie na klientach hurtowych, sieciowych oraz indywidualnych. Był to segment oparty przede wszystkim na estetyce, cenie i dostępności produktu.\nDziś struktura popytu wygląda inaczej. Coraz większą rolę odgrywają projekty dla obiektów przemysłowych, energetycznych i infrastruktury krytycznej, gdzie kluczowe znaczenie mają odporność rozwiązań, powtarzalność parametrów oraz zgodność z normami bezpieczeństwa. Ogrodzenie przestaje być elementem drugoplanowym — staje się częścią systemu ochrony obiektu.\nZmiana ta widoczna jest także w polskich firmach produkcyjnych. Przykładem jest ZEGGER TECH Sp. z o.o., który jeszcze kilka lat temu realizował zamówienia niemal wyłącznie dla rynku cywilnego. Obecnie coraz większa część jego mocy produkcyjnych angażowana jest w projekty związane z zabezpieczeniem obiektów przemysłowych oraz infrastruktury o znaczeniu krytycznym.\nPorty morskie jako punkt koncentracji ryzyk\nJednym z obszarów, w których ta zmiana jest szczególnie wyraźna, są porty morskie. Jako kluczowe węzły logistyczne o znaczeniu gospodarczym i strategicznym, porty od lat funkcjonują w reżimie podwyższonych wymagań bezpieczeństwa, a w ostatnich latach skala inwestycji w ich ochronę systematycznie rośnie. Coraz większe znaczenie mają zabezpieczenia perymetryczne obejmujące granice portów, strefy dostępu oraz zaplecze infrastrukturalne.\nZEGGER TECH Sp. z o.o. z Gdańska — jednego z najważniejszych ośrodków portowych w regionie Morza Bałtyckiego — od lat obserwuje ten segment rynku, traktując go jako istotny barometr zmian zachodzących w całym obszarze infrastruktury krytycznej.\nCo istotne, porty coraz częściej pełnią również funkcję zaplecza dla infrastruktury energetycznej — od terminali paliwowych i LNG po instalacje związane z energetyką morską. To dodatkowo podnosi wymagania w zakresie ochrony ich perymetru, kontroli dostępu oraz odporności fizycznej infrastruktury.\nPrzetargi i tempo, którego wcześniej nie było\nTa koncentracja inwestycji w bezpieczeństwo znajduje bezpośrednie odzwierciedlenie w tempie procesów inwestycyjnych. Postępowania realizowane są szybciej, wymagania techniczne stają się bardziej precyzyjne, a oczekiwania wobec producentów i wykonawców wyraźnie rosną.\nW systemach przeznaczonych dla obiektów strategicznych liczą się m.in. odpowiednia geometria konstrukcji, odporność na uszkodzenia, eliminacja punktów podatnych na nieautoryzowany dostęp oraz możliwość integracji z innymi elementami ochrony, takimi jak monitoring czy kontrola dostępu.\nProdukcja pod presją adaptacji\nW praktyce oznacza to, że firmy muszą być gotowe do szybkiej modyfikacji profilu produkcji. Projekty realizowane dla przemysłu, portów czy infrastruktury energetycznej wymagają innego podejścia niż rynek mieszkaniowy — zarówno pod względem materiałowym, jak i organizacyjnym.\nZEGGER TECH w ostatnich latach rozwinął własne zaplecze R&D oraz know-how produkcyjne, co pozwoliło firmie wejść w segment ogrodzeń specjalistycznych. W 2025 roku zrealizowała ona dwa wdrożenia dla obiektów o szczególnym znaczeniu operacyjnym, potwierdzając zdolność do pracy w środowisku regulowanym i przy projektach o charakterze strategicznym.\nOgrodzenie jako pierwsza linia ochrony\nTo, co jeszcze niedawno traktowane było jako techniczne uzupełnienie inwestycji, dziś coraz częściej postrzegane jest jako pierwsza linia ochrony obiektu. Granica terenu wpływa na sposób poruszania się ludzi i pojazdów, ogranicza ryzyka oraz stanowi element szerszego systemu bezpieczeństwa.\nJak podkreśla dr inż. Wojciech Ignalewski, prezes ZEGGER TECH Sp. z o.o., kluczowe znaczenie ma prostota i precyzja rozwiązań.\n„Less is more. Precyzja i prostota są fundamentem trwałych rozwiązań” — zaznacza.\nBezpieczeństwo wykracza poza sektor obronny\nRosnące znaczenie bezpieczeństwa nie dotyczy już wyłącznie wojska. Podobną transformację przechodzi dziś całe budownictwo cywilne, w tym obiekty przemysłowe, energetyczne i logistyczne. Zabezpieczenia fizyczne coraz częściej uwzględniane są już na etapie projektowania inwestycji, a nie jako element dodawany na końcu procesu.\nCoraz częściej pojawiają się także dyskusje i rekomendacje dotyczące projektowania obiektów z myślą o miejscach doraźnego schronienia, zarówno w budownictwie mieszkaniowym, jak i w obiektach użyteczności publicznej czy przemysłowych. To sygnał, że bezpieczeństwo zaczyna być traktowane jako realny parametr użytkowy nieruchomości.\nTrend długofalowy\nW Polsce ten trend jest szczególnie widoczny — rosnące nakłady na obronność i infrastrukturę bezpieczeństwa przekładają się na wzrost liczby inwestycji i postępowań przetargowych związanych z ochroną obiektów, zarówno wojskowych, jak i cywilnych.\nWszystko wskazuje na to, że nie jest to zjawisko krótkoterminowe. Podniesione standardy ochrony, zmieniające się wymagania projektowe oraz rosnąca świadomość inwestorów sprawiają, że bezpieczeństwo infrastruktury staje się jednym z kluczowych tematów gospodarczych nadchodzących lat. Granice terenów i obiektów przestają być jedynie linią podziału — coraz częściej są aktywnym elementem systemu ochrony.\nBIO AUTORA\ndr inż. Wojciech Ignalewski – prezes ZEGGER TECH Sp. z o.o., firmy specjalizującej się w systemach ogrodzeniowych oraz zabezpieczeniach dla przemysłu i infrastruktury krytycznej.\nOPIS EKSPERCKI\ndr inż. Wojciech Ignalewski – naukowiec i przedsiębiorca, doktor nauk technicznych w dyscyplinie budowa i eksploatacja maszyn. Łączy pracę badawczą i dydaktyczną z praktyką inżynierską oraz działalnością biznesową, zajmując się projektowaniem i wdrażaniem systemów produkcyjnych. W swojej pracy koncentruje się także na analizie zabezpieczeń obiektów przemysłowych, portowych i krytycznych.", "content_hash": "0d62f88296c81a763574166bbba2181595925ccd2588d079dba74b1306faaed3", "text_len": 6994}
{"schema_version": 1, "id": "1c46a6a6da2781753575ecab5209ac61936bf72a", "url": "https://businessinsider.com.pl/biznes/firmowe-auta-i-karty-flotowe-w-2026-roku-jak-zapanowac-nad-kosztami/xfdhtdb", "title": "Jak przygotować flotę na 2026 rok? Cztery obszary, w których firmy szukają przewagi kosztowej", "category": "Biznes", "scraped_at": "2025-12-23T04:13:44.475532Z", "text": "Jak przygotować flotę na 2026 rok? Cztery obszary, w których firmy szukają przewagi kosztowej\nGdy nadchodzi grudzień, w firmowych budżetach lubi zabraknąć kilku kluczowych elementów. Działy finansowe próbują przewidzieć, ile pochłonie mobilność pracowników, a właściciele firm weryfikują, czy ich dotychczasowe modele zarządzania flotą przetrwają kolejne dwanaście miesięcy. A w tym roku presja kosztowa była wyjątkowo odczuwalna. I to właśnie ona sprawiła, że temat optymalizacji wydatków związanych z autami służbowymi stał się jednym z najważniejszych elementów planowania.\nNie stawiajmy błędnej diagnozy. Musimy zrozumieć też, że w wielu firmach to nie liczba pojazdów okazała się problemem. Trudność spowodowana jest często brakiem narzędzi, które pozwalałyby precyzyjnie kontrolować wydatki, stabilizować ceny paliw i porządkować rozliczenia. Nadchodzący rok będzie testem, czy przedsiębiorstwa potrafią przejść z reaktywnego gaszenia kosztów do zarządzania nimi w sposób, który daje przewagę operacyjną.\nStabilizacja kosztów paliwa\nW przypadku wielu przedsiębiorstw to paliwo pozostaje najbardziej nieprzewidywalną częścią firmowych budżetów. W małych firmach tankowanie bywa rejestrowane za pomocą pojedynczych faktur VAT, co generuje zarówno chaos administracyjny, jak i niepotrzebne wydatki. Koszt litra paliwa rośnie nie tylko na dystrybutorze, lecz także w księgowości, gdzie każda faktura musi zostać uwzględniona, sprawdzona i rozliczona. Jeszcze większe ryzyko pojawia się wtedy, gdy tankowania są rozproszone i trudno sprawdzić, ile w praktyce zużywa każde auto.\nKarty flotowe stają się odpowiedzią na ten problem, bo pozwalają przenieść codzienne zakupy paliwa do narzędzi, które dają przewidywalność i rabaty widoczne w skali miesiąca. Właśnie dlatego coraz więcej małych przedsiębiorców zaczyna korzystać z kart takich jak Easy Card oferowana przez Circle K. To rozwiązanie niewymagające deklaracji zakupów ani stałych obrotów, dzięki czemu doskonale sprawdza się w mikrofirmach czy jednoosobowych działalnościach. Rabaty na paliwo, niższe koszty usług stacyjnych i prosty system doładowań sprawiają, że nawet pojedyncze auto może generować zauważalne oszczędności. Dzięki temu firma zyskuje stabilniejszy punkt odniesienia przy planowaniu kosztów transportu, a to jest fundamentem budżetu na najbliższe miesiące.\nW większych przedsiębiorstwach, gdzie flota bywa rozłożona na oddziały, problem rośnie proporcjonalnie do liczby tankujących kierowców. Tutaj karty flotowe sprawdzają się jako narzędzie porządkujące koszty, które wcześniej wymykały się spod kontroli. Z perspektywy budżetu ważne jest zatem nie tylko to, ile litrów kupują pracownicy, lecz również to, że tankują w ramach jednolitego systemu rozliczeniowego, który pozwala porównać wydatki bez poruszania się w gąszczu dokumentów.\nPorządkowanie rozliczeń i transparentność kosztów\nDla wielu firm prawdziwym wyzwaniem jest brak wiedzy o tym, skąd dokładnie biorą się koszty. Rozliczenia paliwa i opłat drogowych bywają rozrzucone po różnych działach, a w małych przedsiębiorstwach trafiają często do właściciela, który musi samodzielnie analizować faktury. To oczywiście opóźnia procesy decyzyjne i utrudnia planowanie wydatków na kolejne miesiące.\nWprowadzenie kart flotowych zmienia tę sytuację, ponieważ przekształca rozliczenia w jednolity, przejrzysty strumień danych. Platformy udostępniane firmom — jak portal online Circle K — pozwalają w każdej chwili zajrzeć do zestawienia tankowań, sprawdzić limity, porównać wydatki kierowców i szybko wychwycić nieprawidłowości. Właściciel firmy nie musi już czekać na koniec miesiąca, aby dowiedzieć się, ile pieniędzy pochłonęła mobilność. Z kolei menedżer flot w firmie średniej lub dużej zyskuje narzędzie, które umożliwia prognozowanie budżetu na podstawie danych.\nW praktyce oznacza to przejście z intuicyjnego, często chaotycznego modelu działania na system, w którym decyzje flotowe wpisują się w szerszą strategię finansową firmy. A dziś, w niesamowicie niespokojnym ekosystemie gospodarczym, taka przejrzystość staje się jednym z najważniejszych elementów budowania odporności kosztowej przedsiębiorstwa.\nZarządzanie trasami i kosztami operacyjnymi\nW firmach działających na większą skalę koszty floty oczywiście nie kończą się na paliwie. Kolejną kategorią obciążeń są choćby opłaty drogowe, winiety i usługi elektronicznego poboru opłat, które dodatkowo komplikują się w przypadku firm prowadzących działalność międzynarodową. Kierowcy poruszający się po Europie muszą często korzystać z wielu systemów płatności, a rozliczenia takich tras tworzą skomplikowaną mozaikę dokumentów. Ten chaos w naturalny sposób przekłada się też na trudności w planowaniu budżetu.\nKarty, które łączą tankowanie z obsługą płatnych dróg, znacząco upraszczają ten obszar. Przykładem jest karta Circle K ROUTEX, akceptowana na 20 tysiącach stacji w 32 krajach, w tym w punktach przystosowanych dla ciężkiego transportu. ROUTEX umożliwia regulowanie opłat za autostrady, tunele, mosty czy promy, co pozwala zebrać wszystkie te wydatki w jednym systemie. W efekcie przedsiębiorstwo zyskuje nie tylko porządek w dokumentacji, lecz także pełniejszy obraz rzeczywistych kosztów prowadzenia operacji na rynkach międzynarodowych.\nDla firm krajowych ta sama logika działa w skali lokalnej. Jeśli wydatki związane z drogami znajdują się w jednym miejscu, łatwiej ocenić, gdzie oszczędności są realne, a gdzie wynikają jedynie z braku wiedzy. W takim modelu zarządzanie trasami staje się narzędziem świadomej optymalizacji.\nMotywacja kierowców i efektywność użytkowania floty\nW budżetach flotowych zaskakująco duże znaczenie mają też zachowania kierowców. To oni decydują, gdzie tankują, w jakich godzinach korzystają z aut i czy trzymają się ustalonych limitów. Wprowadzenie systemów flotowych pozwala kontrolować te zachowania, ale równie ważne jest zbudowanie motywacji, która sprawi, że kierowcy zaczną działać zgodnie z interesem firmy.\nProgramy lojalnościowe, takie jak Circle K EXTRA, łączą codzienne tankowanie z konkretnymi korzyściami. Kierowcy mogą zbierać litry, zamieniać je na rabaty czy tańsze usługi myjni. Z perspektywy firmy liczy się także to, że kierowca, który tankuje regularnie w jednym systemie, generuje oszczędności w sposób przewidywalny, a to wpływa na całkowity koszt utrzymania floty. A w firmach, które mają wielu kierowców, efekt skali jest zauważalny już po kilku miesiącach. Powtarzalne rabaty, stałe ceny w ramach programu flotowego i uporządkowane trasy tworzą model, który, oprócz obniżenia kosztów, znacząco zmniejsza presję administracyjną.\nNarzędzia dopasowane do różnych firm\nOszczędności flotowe są efektem właściwego doboru narzędzi. Mikrofirmy potrzebują prostoty, elastyczności i braku zobowiązań, dlatego wygodnie funkcjonują w oparciu o Easy Card. Firmy, które zarządzają flotami na poziomie krajowym, częściej korzystają z rozwiązań takich jak Circle K PRO Card, bo te pozwalają kontrolować limity, korzystać ze zbiorczych faktur i planować wydatki na podstawie danych. Z kolei przedsiębiorstwa działające na rynkach zagranicznych wybierają najczęściej ROUTEX, który integruje paliwo, opłaty drogowe i obsługę tras w wielu krajach Europy.\nTo rozróżnienie jest kluczowe, bo pokazuje, że optymalizacja floty nie jest procesem, do którego musimy się przystosować raz na zawsze. W zależności od skali działalności firmy potrzebują innych narzędzi, ale mogą korzystać z jednej infrastruktury i jednego partnera, co znacząco upraszcza budżetowanie.\n2026 testem odporności kosztowej\nNadchodzący rok będzie wymagał od przedsiębiorców czegoś więcej niż reagowania na ewentualne podwyżki cen paliwa. Będzie testem tego, czy firmy potrafią tworzyć modele działania odporne na wahania rynku. Stabilizowanie kosztów paliwa, porządkowanie rozliczeń, kontrola tras i mądre motywowanie kierowców to elementy, które razem tworzą przewagę finansową. Karty flotowe, niezależnie od tego, czy korzysta z nich mikroprzedsiębiorca, czy międzynarodowa firma transportowa, pozwalają przełożyć codzienne decyzje na realne oszczędności.\nCircle K, dzięki ofercie dopasowanej do różnych modeli działalności, dostarcza narzędzia, które łączą te elementy w spójny system. Taka integracja staje się jednym z najskuteczniejszych sposobów przygotowania floty, ale i całej firmy, na to, co przyniesie 2026.", "content_hash": "8c16fc0fddbdd670196f410d083e51747bde6dcfc01c473b0e199a6ac737b35d", "text_len": 8327}
{"schema_version": 1, "id": "928006a706c5ce7c08e15cd16773409127efa1ea", "url": "https://businessinsider.com.pl/biznes/fuzja-pzu-z-bankiem-pekao-odlozona-znamy-nowy-deadline-dla-transakcji/xrh8zsw", "title": "Co z fuzją Banku Pekao i PZU? Jest oficjalny komunikat w sprawie terminu", "category": "Biznes", "scraped_at": "2025-12-23T04:13:40.941598Z", "text": "Co z fuzją Banku Pekao i PZU? Jest oficjalny komunikat w sprawie terminu\nBank Pekao oraz PZU zdecydowały o wydłużeniu terminu na przeprowadzenie planowanej reorganizacji grupy kapitałowej. Bank Pekao w oficjalnym komunikacie poinformował o nowym terminie potencjalnej transakcji.\nZmiana ta została wprowadzona poprzez aneks do term sheet, który reguluje zasady współpracy obu podmiotów w kontekście przygotowań do reorganizacji. Plan zakłada podział PZU, w wyniku którego działalność operacyjna spółki (obejmująca m.in. ubezpieczenia i reasekurację) zostanie przeniesiona do nowo utworzonej spółki w całości zależnej od PZU jako spółki holdingowej.\nDalszy ciąg artykułu znajduje się pod materiałem wideo\nPotencjalna fuzja PZU i Pekao. Znamy deadline\nNastępnie PZU ma zostać połączone z Bankiem Pekao, który pełniłby rolę spółki przejmującej. Zgodnie z nowymi ustaleniami, potencjalna transakcja ma zostać zrealizowana do 31 grudnia 2027 r.\nAneks precyzuje, że term sheet wygaśnie, jeśli konieczne zmiany legislacyjne nie ukażą się w Dzienniku Ustaw do końca grudnia 2026 r. lub jeśli nie wejdą w życie do końca kwietnia 2027 r.\nPorozumienie o współpracy PZU i Banku Pekao\nWarto przypomnieć, że na początku czerwca PZU oraz Bank Pekao podpisały porozumienie o współpracy, które ma na celu zwiększenie efektywności grupy kapitałowej. Kluczowym założeniem reorganizacji jest stworzenie struktury, w której bank, a nie ubezpieczyciel, stanie na czele grupy. Docelowo na warszawskiej giełdzie miałaby być notowana jedna spółka, a akcjonariusze PZU SA otrzymaliby akcje Pekao — zarówno te obecnie posiadane przez PZU, jak i nowo wyemitowane.\nPierwotnie zakładano, że cała operacja zostanie zakończona do 30 czerwca 2026 r. Jednak nowe ustalenia wydłużają czas na realizację projektu o półtora roku, co ma pozwolić na dopracowanie wszystkich szczegółów oraz uwzględnienie potencjalnych zmian w otoczeniu prawnym.\nCzytaj też: Wakacje kredytowe krótsze niż obiecano. Banki zapłacą karę", "content_hash": "89891c26e30cf8ad6b571517769e733840fc9712c495b4ac5064a297eab90f33", "text_len": 1976}
{"schema_version": 1, "id": "db219d58236b3754f751cee63b5c57dfb7262216", "url": "https://businessinsider.com.pl/biznes/iceye-wspolnie-z-niemieckim-gigantem-maja-umowe-z-bundeswehra/e7r2kwk", "title": "Niemieckie wojsko ma miliardowy kontrakt z polsko-fińską firmą", "category": "Biznes", "scraped_at": "2025-12-23T04:13:46.851402Z", "text": "Niemieckie wojsko ma miliardowy kontrakt z polsko-fińską firmą\nSpółka ICEYE, która ostatnio wysłała na orbitę pierwszego polskiego satelitę wojskowego, wraz z gigantem niemieckiego rynku uzbrojenia zdobyła duże zamówienie Bundeswehry na usługi rozpoznania satelitarnego. Ujawniono wartość kontraktu i plan na wykorzystanie sprzętu.\n\"Niemiecki Federalny Urząd ds. Sprzętu, Technologii Informacyjnych i Wsparcia Bundeswehry (BAAINBw) powierzył spółce Rheinmetall ICEYE Space Solutions zadanie dostarczania niemieckim siłom zbrojnym danych rozpoznawczych, zapewniając im wyłączny dostęp do nowej konstelacji satelitów wyposażonych w radar z syntetyczną aperturą (SAR)\" — czytamy w komunikacie polsko-fińskiej spółki ICEYE.\nDalsza część artykułu znajduje się poniżej materiału wideo\nW tym celu Rheinmetall nawiązał współpracę z ICEYE — wiodącym producentem i operatorem satelitów wyposażonych w radar z syntetyczną aperturą (SAR), tworząc joint venture Rheinmetall ICEYE Space Solutions.\nJoint venture działa jako odrębna spółka, bez zmian w strukturze własnościowej Rheinmetall ani ICEYE.\nICEYE i Rheinmetall z kontraktem dla Bundeswehry. Jaka wartość kontraktu?\nNowy podmiot z siedzibą w Neuss będzie dostarczać dużą liczbę zobrazowań radarowych SAR z własnej, wyłącznej konstelacji satelitów, ponadto oferując kompleksowy pakiet usług: od pełnej obsługi operacyjnej i zarządzania segmentem naziemnym po analizę zobrazowań z wykorzystaniem sztucznej inteligencji. Nowa konstelacja satelitów pozostanie własnością spółki Rheinmetall ICEYE Space Solutions.\nKontrakt, którego wartość wynosi około 1,7 mld euro brutto, obejmuje również opcję rozszerzenia. Satelitarne dane rozpoznawcze będą przeznaczone przede wszystkim do ochrony 45. Brygady Pancernej Bundeswehry stacjonującej na Litwie oraz wzmocnienia wschodniej flanki NATO.\nUmowa będzie obowiązywać od końca 2025 r. do końca 2030 r., z opcją przedłużenia. W ramach kontraktu Rheinmetall ICEYE Space Solutions ma codziennie dostarczać duży wolumen zobrazowań satelitarnych z wykorzystaniem własnej, niezależnej konstelacji. Rozpoczęcie produkcji pierwszych satelitów SAR w ramach joint venture w zakładzie Neuss zaplanowano na trzeci kwartał 2026 r.\nArmin Papperger, prezes Rheinmetall, powiedział: \"Współczesne siły zbrojne potrzebują stałego dostępu do systemów rozpoznania, łączności i dowodzenia opartych na infrastrukturze kosmicznej. Jako dostawca rozwiązań cyfrowych współpracujemy z europejskimi partnerami, aby takie zdolności zapewnić\".\nPrezes ICEYE Rafał Modrzewski komentuje kontrakt dla Bundeswehry\nZ kolei Rafał Modrzewski, prezes i współzałożyciel ICEYE, powiedział: \"Wspierając Niemcy w ramach tego przełomowego programu, ICEYE jednocześnie przyczynia się do wzmacniania bezpieczeństwa Europy. Informacje pozyskiwane z przestrzeni kosmicznej stanowią dziś podstawę nowoczesnej obrony — nie są już jedynie elementem strategicznego tła, lecz bezpośrednim narzędziem taktycznym. Wprowadzamy konieczną zmianę: pojedyncze, podatne na zagrożenia systemy są zastępowane odpornymi konstelacjami satelitów, które dostarczają decydentom aktualnych, przydatnych informacji dokładnie wtedy, gdy są najbardziej potrzebne\".\n\"Ta historyczna umowa potwierdza, że ICEYE przeszedł drogę od pioniera sektora New Space do wiodącego dostawcy kluczowych zdolności obronnych. Łącząc wysokie tempo budowy satelitów z zaawansowaną analizą danych, tworzymy nowy model wykorzystania przestrzeni kosmicznej do budowania strategicznej i taktycznej przewagi państw\" — skomentował Rafał Modrzewski.\nW strukturach Bundeswehry projekt funkcjonuje pod nazwą \"SAR Space System for Persistent Operational Tracking Stage 1\" (w skrócie \"SPOCK 1\"). Satelity SAR, orbitujące na wysokości 500–600 km, emitują w kierunku Ziemi silny sygnał radarowy i rejestrują jego odbicia, które następnie są przetwarzane na szczegółowe obrazy o wysokiej rozdzielczości. Satelity radarowe nie korzystają ze światła widzialnego, lecz z wiązki radarowej, co pozwala im \"widzieć\" zarówno w dzień, jak i w nocy.\nFale mikrofalowe przenikają przez chmury, dym, pył, deszcz i mgłę, dzięki czemu możliwe jest precyzyjne obrazowanie niezależnie od warunków atmosferycznych, co z kolei umożliwia częstsze obrazowanie i śledzenie zdarzeń o dużej dynamice zmian. Technologia ta pozwala także wykrywać subtelne, niewidoczne gołym okiem zmiany przy rozdzielczości sięgającej do 16 cm.\nICEYE to firma z polsko-fińskim rodowodem. Działa globalnie poprzez biura w Polsce, Finlandii, Hiszpanii, Wielkiej Brytanii, Grecji i Stanach Zjednoczonych. Zespół ICEYE liczy ponad 900 osób.", "content_hash": "d3e6eb9e2d33b90dc443f19a3394d99a5983fd2b20bbb469169205397d355762", "text_len": 4572}
{"schema_version": 1, "id": "0c1bb06fdf3329410d972c2eabe34517e5f60be1", "url": "https://businessinsider.com.pl/biznes/in-business", "title": "In Business", "category": "Biznes", "scraped_at": "2025-12-23T04:13:36.152220Z", "text": "Z najnowszych danych Związku Banków Polskich wynika, że z bankowości online korzysta już prawie 20 mln Polaków. Prawie 15 milionów klientów korzysta z usług swojego banku przez telefon. Ewa Łuniewska wiceprezes zarządu ING Bank Śląski SA podkreśla, że bank przyszłości z pewnością będzie bankiem w telefonie. Obecnie jednak, to właśnie te instytucje finansowe najpełniej łączą świat technologii i świat, w którym można fizycznie załatwić swoje sprawy. Okazuje się, że klienci wciąż potrzebują mieć kontakt z „fizyczną” postacią bankowania.\nPandemia przyspieszyła cyfrową transformację polskich firm. Wielu przedsiębiorców zdało sobie sprawę, że automatyzacja procesów oraz działania oparte o Big Data daje szansę na zyskanie przewagi konkurencyjnej. - Robotyzacja jest kluczowym elementem, jeśli chodzi o zwinność i szybkie dostosowywanie się do zmian. Tam, gdzie roboty już są, o wiele łatwiej możemy wdrażać nowe produkty i spełniać oczekiwania klientów - mówi Przemysław Lewicki Dyrektor Operational Digital Transformation Tribe, Head of Robotics ING Bank Śląski. O roli, jaką pełni automatyzacja w firmach w debacie Business Insider Trends.\nNa upowszechnieniu technologii 5G w pierwszej kolejności zyskają konsumenci – wynika z dyskusji, która odbyła się w ramach Business Insider Trends. Aby cieszyć się benefitami z jej wdrożenia, przedsiębiorcy będą musieli wykazać się otwartością i kreatywnością.\nC2B, z angielskiego Consumer-to-business jest kategorią e-commerce, w której konsument lub użytkownik końcowy dostarcza produkt bądź usługę. Przykładem serwisu typu C2B jest serwis ogłoszeniowy. Jaka jest dokładna definicja C2B? Jakie wyróżniamy przykłady C2B?", "content_hash": "345bf1ffc79ba74239ffff452eb0ed75dc9337c6c1e5459fcb7abb9ae4c89418", "text_len": 1666}
{"schema_version": 1, "id": "f26642bf398d7181d751998baf992e41cdc19212", "url": "https://businessinsider.com.pl/biznes/inwestowanie", "title": "Inwestowanie", "category": "Biznes", "scraped_at": "2025-12-23T04:13:32.698117Z", "text": "Bank Millennium sfinalizował transakcję kupna 99,8 proc. akcji Euro Banku za kwotę 1,833 mld zł. Po zakończeniu kolejnych etapów połączenia powstanie jedna instytucja pod marką Bank Millennium. Zmiana nie wymaga od klientów obu banków żadnych dodatkowych działań, a wszystkie umowy pozostają bez zmian.\nAmazon objął udziały w brytyjskim Deliveroo, firmie zajmującej się dostawami jedzenia w sposób znany w Polsce m.in. za sprawą Uber Eats. Firma Jeffa Bezosa była głównym inwestorem w ostatniej rundzie finansowania Deliveroo, w której spółka pozyskała 575 mln dol.\nBraster ma finansowe problemy, a ci, którzy zainwestowali w obligacje firmy nie mają powodu do radości - poczekają na wypłatę pieniędzy co najmniej półtora roku. Zarząd spółki poinformował, że 29 maja 2019 roku nie będzie dysponował środkami pozwalającymi na wykup obligacji serii A o łącznej wartości nominalnej 10,5 mln zł.\nWarren Buffett, prezes Berkshire Hathaway, powiedział na tegorocznym spotkaniu organizowanym przez firmę, że wiele ze spółek, które przynoszą straty – i które odbyły ostatnio swoje debiuty giełdowe – może w końcu wyjść na prostą. Była to odpowiedź na pytanie jednego z udziałowców o firmy takie jak Wayfair – sklep internetowy, który skaluje biznes, ale wciąż odnotowuje straty.\nGlobalnie fundusze VC w 2018 roku zainwestowały 190 mld dol., czyli o 40 proc. więcej niż w poprzednim roku. Jednak w Polsce tak optymistycznie nie było. Krajowe VC zainwestowały 213 mln zł, czyli o 46 proc. mniej niż w 2017 r., gdy zasiliły startupy łączną kwotą 396 mln zł. Tak wynika z analizy przeprowadzonej przez polski fundusz VC Inovo Venture Partners.\nCzy krajową branżę VC łatwo namówić na rozmowę o tym, jak wydają pieniądze i jakimi kwotami dysponują? Sprawdza to fundacja Startup Poland, a my przekonamy się o tym na początku maja, gdy ukaże się pierwszy w historii raport na temat kondycji polskich funduszy venture capital, czyli tych, które inwestują w startupy. Jego premiera odbędzie się 8 maja podczas konferencji Infoshare. W badaniu, które będzie opisywał, wzięło udział ok. 70 aktywnych funduszy, czyli ponad połowa polskiego rynku.\n- Kiedy chińscy giganci szukają miejsca na swoją firmę poza Chinami, my musimy dowiedzieć się, dlaczego to robią. Obserwować ich ruchy. Co tam się tak naprawdę dzieje? To jest zarówno fascynujące, jak i przerażające - mówi w rozmowie z Business Insider Polska Jeff Lobb, znany na całym świecie mówca i ekspert ds. rynków nieruchomości, który przyleciał do Polski na zaproszenie Lloyd Group.\nBanki centralne kupują złoto w tempie niewidzianym od II wojny światowej - wynika z danych firmy Bernstein. Obecnie złoto kosztuje 1322 dolary za uncję, czyli ok. 42,5 tysiąca dol. za kilogram - co oznacza, że od 2-letniego minimum z sierpnia 2018 r. kurs złota urósł o 8 proc.\nIdea Bank w ramach ugody miałby odkupić od swoich klientów obligacje GetBacku po cenie nominalnej - podała \"Rzeczpospolita\". Oznaczałoby to, że klienci odzyskają całość zainwestowanego kapitału. Takich przypadków jest na razie prawie 120.\nMiniaturowe fragmenty skał z Księżyca, przetransportowane na Ziemię przez radziecką sondę Łuna 16, zostały sprzedane w czwartek na nowojorskiej aukcji za 855 tys. dol. Sonda pobrała 101 g księżycowego gruntu we wrześniu 1970 r. Na aukcję wystawiono trzy próbki skalne, dwie z nich mają 2 mm na 2 mm, a jedna zaledwie 1 mm na 1 mm.\nPFR Ventures popisał do tej pory 21 umów inwestycyjnych z funduszami VC. To fundusz funduszy, który wspólnie z inwestorami prywatnymi, aniołami biznesu i korporacjami inwestuje w fundusze venture capital. Przekazał im dotychczas 40 proc. dostępnych pieniędzy.\nDana Bull zaczęła inwestować w nieruchomości w bardzo młodym wieku. Kiedy miała 22 lata, kupiła mieszkanie po to, by je wynajmować i w ten sposób zarabiać. Dziś ma ponad 12 lokali na wynajem i zarabia na nich krocie. Choć wynajem nieruchomości okazał się ciężką i wymagającą pracą, dziś Dana uważa, że to najlepszy sposób na bogacenie się.\nAndrzej Klesyk to jeden z najbardziej znanych managerów w Polsce - jeden z pierwszych polskich absolwentów MBA na Harvard Business School, a także wieloletni prezes grupy PZU. Obecnie nie prowadzi aktywnie żadnej firmy, za to coraz częściej słychać o nim w innej roli - mentora i inwestora. Przy okazji najnowszej inwestycji Andrzej Klesyk opowiedział nam, jakie firmy mają szanse na przykucie jego uwagi i jakimi kryteriami kieruje się w doborze projektów do finansowania.\nTo jeden ze sztandarowych programów NCBiR-u, który miał rozruszać innowacje w Polsce. Narodowe Centrum Badań i Rozwoju nagle zmieniło zasady. Inwestorzy oceniają teraz, że program w takiej formie przestaje mieć sens.\nMark Mahaney, dyrektor zarządzający banku inwestycyjnego RBC Capital Markets, jest powszechnie uznawany za jednego z najlepszych analityków akcji - szczególnie spółek technologicznych - na Wall Street. Niedawno opowiedział podczas konferencji Fortune Brainstorm Tech w Aspen, jakie niekonwencjonalne metody znajdowania giełdowych wygranych i przegranych w branży tech wypracował w trakcie 20-letniej kariery.\nInwestorzy, którzy kupowali akcje największych spółek - Facebooka, Amazona, Netfliksa czy Goldman Sachs - w dniu ich giełdowego debiutu, przez lata znacznie powiększyli fortuny. Nic dziwnego - niektóre z tych firm zyskiwały po kilkaset procent na przestrzeni kilku lat. Wyliczyliśmy, ile dzisiaj wart byłby tysiąc dolarów zainwestowany w największe giełdowe spółki w USA w dniu ich IPO.\nNa ostatnim posiedzeniu Sejm uchwalił nowelizację ustawy o systemie ubezpieczeń społecznych. Pozwoli ona ponownie pomnażać pieniądze na przyszłe emerytury dla Polaków, inwestując je w finansowanie budowy dróg - pisze \"Gazeta Wyborcza\".\nChcielibyśmy, by wielkie koncerny, jak Microsoft, Boeing czy Amazon silniej współpracowały z naszymi małymi i średnimi firmami, pomagając im w wejściu na rynki globalne – powiedział minister inwestycji i rozwoju Jerzy Kwieciński.\nPomysł, ludzie zakładający firmę, baza inwestorska - to zdaniem Sebastiana Kulczyka trzy najważniejsze czynniki, które decydują o atraktycjności start-upów. Miliarder jest m.in. twórcą akceleratora dla start-upów - stworzył program Incredibles do którego mogą się zgłaszać firmy nie tylko z Polski, ale całej Europy Środkowo-Wschodniej.\nCzym jest Startup Hub Poland? O tym redaktor naczelny Business Insider Polska Łukasz Grass rozmawiał z przedstawicielem tej fundacji. Vikas Malhotra odpowiadał w programie Na Czasie. o polskim ekosystemie start-upów. Wyjaśniał, jak programy akceleracyjne prowadzone przez Startup Hub Poland wspierają firmy działające na polskim rynku.\nBusiness Insider Polska\nPremier Kanady, Justin Trudeau, dotrzymuje obietnicy wyborczej z 2015 roku. Każdy pełnoletni obywatel kraju będzie mógł od września legalnie używać marihuany. Dozwolone jest posiadanie do 30 gramów suszu i uprawianie do czterech krzaków konopi indyjskich. Dystrybucja narkotyku ma być prowadzona przez autoryzowanych dostawców. W ten sposób Kanada chce uderzyć w przestępców i lepiej kontrolować sprzedaż marihuany nieletnim.\nPo pilotażu czas na kolejną odsłonę akceleratora Sebastiana Kulczyka. Biznesmen zapowiadał, że nie będzie to wydarzenie jednorazowe i dotrzymuje słowa. Właśnie startuje druga edycja programu Incredibles. Tym razem zgłaszać się mogą startupy nie tylko z Polski, ale całej Europy Środkowo-Wschodniej.\n- Branża finansowa powinna się przyznać, że w naszym środowisku są dowody na istnienie zła systemowego. Czarne owce powinny być zawsze nazywane po imieniu i systematycznie eliminowane z rynku, bo mam wrażenie, że czasami postępują w myśl zasady: „Stwórzmy jakiś projekt, wyemitujmy obligacje i sprzedajmy to nieogarniętemu Kowalskiemu” - mówi w rozmowie z Business Insider Polska Artur Nowak-Gocławski. Prezes Spółdzielni ANG komentuje aferę GetBacku i dodaje, że jego branża musi się zmienić, a wszystkie rozmowy, w których istnieje ryzyko missellingowe, muszą być nagrywane.\nBill Gates, Jeff Bezos, Mark Zuckerberg i wielu ich miliarderów inwestują wspólnie w dwa startupy energetyczne, które mogą rozwiązać jeden z największych problemów związanych z energią odnawialną.\nNajpierw przejęcie Lotosu i Orlenu, teraz pożegnanie z fotelem ministra energii. Premier Morawiecki stracił cierpliwość do Krzysztofa Tchórzewskiego i chce jego odwołonia - donosi \"Parkiet\". Ostateczna decyzja należy jednak do prezesa PiS Jarosława Kaczyńskiego.\nRevolut uruchomi platformę do inwestowania w akcje i fundusze ETF - zapowiedziała spółka. Na początek klienci będą mogli kupować papiery wartościowe spółek z USA i Wielkiej Brytanii. Według wstępnych informacji, główną przewagą Revoluta wobec innych brokerów ma być brak prowizji.\nGdyby YouTube był samodzielną spółką, a nie częścią Googlowego imperium, jego wartość byłaby większa niż wielu gigantów biznesu - w tym IBM, Pepsi, Goldman Sachs czy General Electric. Co interesujące, wycena YT byłaby podobna do... tej Disneya - przynajmniej według wyliczeń analityków banku Morgan Stanley.\nZapytaliśmy Julię Krysztofiak Szopę co musi się wydarzyć, by w polskim ekosystemie startupowym wyrównały się proporcje kapitału prywatnego i państwowego. Prezes Startup Poland odpowiedziała trzema apelami do \"udziałowców\" całego środowiska: państwa, inwestorów i startupów.", "content_hash": "92343c5fca9322bdce14e2842c5d2d79ec0a6085831e80a7fb130f0751b95704", "text_len": 9239}
{"schema_version": 1, "id": "e2e3ccab926038a1eb1dc2f6be904aa35b268385", "url": "https://businessinsider.com.pl/biznes/jak-smartcawi-zmienia-rynek-badan-online-automatyzacja-transparentnosc-i-kontrola/s5mbv7j", "title": "Jak SmartCAWI zmienia rynek badań online? Automatyzacja, transparentność i kontrola", "category": "Biznes", "scraped_at": "2025-12-23T04:13:48.115423Z", "text": "Jak SmartCAWI zmienia rynek badań online? Automatyzacja, transparentność i kontrola\nFirmy realizujące badania ankietowe online często napotykają trudności związane z długim czasem realizacji projektów oraz wysokimi kosztami zarządzania próbami respondentów. Proces ręcznego zamawiania próby, konieczność wymiany licznych e-maili z dostawcami mogą prowadzić do opóźnień i dodatkowych wydatków.\nBrak standaryzowanego sposobu zamawiania respondentów i konieczność negocjowania warunków z wieloma dostawcami utrudnia efektywne zarządzanie badaniami. Różnice w cennikach, jakości próby oraz brak natychmiastowego dostępu do pełnych ofert sprawiają, że proces badawczy wymaga dużej ilości czasu i wysiłku. W efekcie firmy badawcze i działy marketingu zamiast skupić się na analizie wyników, muszą angażować zasoby w żmudny proces zbierania danych, co opóźnia wyciąganie wniosków i podejmowanie decyzji. Instytut Badań Pollster we współpracy z ARC Rynek i Opinia pracują nad odpowiedzią na powyższe wyzwania. SmartCAWI to w pełni zautomatyzowana platforma typu marketplace, która pozwala firmom na szybkie zamawianie i realizację badań ankietowych online (CAWI – Computer-Assisted Web Interviewing). Dzięki temu klienci otrzymują natychmiastowy dostęp do tysięcy respondentów zgromadzonych w różnych panelach badawczych, eliminując konieczność ręcznego koordynowania badań i negocjowania warunków z każdym panelem oddzielnie. SmartCAWI zapewnia automatyczną optymalizację kosztów badania przy pełnej przejrzystości, sprawny proces losowania respondentów i możliwość monitorowania postępów badania w czasie rzeczywistym, co znacząco usprawnia cały proces.\nNowoczesny model działania\nPrzeprowadzanie badań CAWI często wiąże się z koniecznością współpracy z wieloma panelami - dostawcami próby. Wymaga to negocjowania warunków z każdym partnerem i wiąże się z koniecznością ręcznego porównywania stawek oraz sprawdzania dostępności prób. Dla firm badawczych i działów marketingu oznacza to dodatkowy czas i zasoby poświęcone na koordynację, zamiast na analizę wyników. Dotychczas brakowało ustandaryzowanego systemu zamawiania respondentów. To sprawia, że proces badawczy był czasochłonny i obarczony ryzykiem wysokich kosztów, zwłaszcza w przypadku badań wymagających liczebnych lub specyficznych grup docelowych. SmartCAWI rozwiązuje te problemy, działając na zasadzie marketplace’u, który łączy klientów zamawiających badania z wieloma panelami badawczymi. Klient, który chce przeprowadzić badanie, wprowadza do systemu szczegóły swojego projektu, takie jak liczba wymaganych respondentów, ich cechy demograficzne, zakres tematyczny ankiety i inne szczegółowe parametry. Na tej podstawie system automatycznie generuje wycenę oraz spodziewany czas realizacji.\n“SmartCAWI to odpowiedź na realne potrzeby rynku badawczego, które znamy z własnej codziennej praktyki. Zależy nam na stworzeniu rozwiązania, które skraca czas realizacji projektów, ułatwia współpracę między panelami i przede wszystkim podnosi jakość danych” – mówi Ika Kamińska-Kohutnicka, członkini zarządu Instytutu Badań Pollster odpowiedzialna za projekty badawczo-rozwojowe. – “Dzięki SmartCAWI panel partnerzy i klienci będą mogli skoncentrować się na analizie i decyzjach, a nie na logistyce badań.”\nDodatkową zaletą SmartCAWI jest możliwość korzystania z zasobów wielu paneli w jednym miejscu nie tylko przez klientów, ale także przez same panele badawcze. Jeśli dany panel nie posiada wystarczającej liczby respondentów spełniających określone kryteria, może on zlecić realizację takiej próby u innych dostawców. To otwiera nowe możliwości współpracy i sprawia, że realizacja badań o specyficznych wymaganiach demograficznych staje się łatwiejsza niż kiedykolwiek.\nTechnologie poprawiające jakość danych\nFirmy realizujące badania CAWI często mierzą się z problemem wielokrotnego udziału tych samych osób w różnych projektach badawczych. Jeśli respondent bierze udział w tej samej ankiecie więcej niż raz lub regularnie uczestniczy w wielu badaniach, np. dotyczących znajomości różnych marek, może to zniekształcać wyniki i prowadzić do błędnych wniosków. Taka sytuacja obniża wiarygodność danych i utrudnia rzetelną analizę, szczególnie w przypadku badań wymagających reprezentatywności lub świeżego spojrzenia respondentów. Tradycyjne metody weryfikacji unikalności respondentów wymagają manualnego działania. To nie tylko spowalnia realizację badań, ale także zwiększa koszty operacyjne. Brak mechanizmów eliminujących duplikację to nie tylko wyzwanie dla zamawiających badania, ale także dla samych paneli. Brak pełnej kontroli nad procesem rekrutacji respondentów zwiększa ryzyko błędów w analizie statystycznej, co może prowadzić do nieprawidłowych decyzji biznesowych.\nSmartCAWI eliminuje problem duplikacji panelistów oraz nadmiernej eksploatacji, wykorzystując zaawansowane algorytmy identyfikacji użytkowników, które zapobiegają wielokrotnemu udziałowi tych samych osób w jednym badaniu. System automatycznie zapewnia unikalność respondentów w przydzielonej do badania próbie.\nPlatforma umożliwia monitorowanie realizacji badania w czasie rzeczywistym, dając klientom pełną kontrolę nad procesem zbierania wyników. Dzięki temu użytkownicy mają pewność, że ich badania opierają się na rzetelnych i reprezentatywnych danych, co pozwala podejmować lepsze decyzje strategiczne.\nTransparentność i elastyczność współpracy\nSmartCAWI wprowadza przejrzystość finansową na każdym etapie realizacji badania. Klienci płacą wyłącznie za rzeczywiście zrealizowane wywiady. Właściciele paneli badawczych mają pełną kontrolę nad swoimi cennikami, mogą różnicować stawki w zależności od klientów i typów projektów oraz maksymalizować wykorzystanie swojego panelu bez konieczności negocjowania każdej transakcji oddzielnie. Dzięki temu zarówno klienci, jak i panel partnerzy zyskują większą przewidywalność kosztów i przychodów, co przekłada się na efektywniejsze zarządzanie badaniami.\nRozwój współpracy między panelami badawczymi\nDla właścicieli paneli badawczych dużym wyzwaniem jest pełne wykorzystanie zgromadzonej bazy respondentów. Pozyskiwanie nowych klientów wymaga czasu i zasobów – trzeba prowadzić sprzedaż, negocjować warunki i indywidualnie zarządzać każdym zleceniem. W praktyce oznacza to, że wiele paneli działa poniżej swoich możliwości, a część respondentów pozostaje niewykorzystana. Jednocześnie zapotrzebowanie na precyzyjnie dobrane próby rośnie, a realizacja badań dla niszowych grup demograficznych lub specyficznych branż może stanowić wyzwanie. Brak dostępu do odpowiednich respondentów często oznacza konieczność odrzucenia projektu lub prowadzenia kosztownych działań rekrutacyjnych.\n– Jedną z największych barier w efektywnym wykorzystaniu zasobów paneli jest brak ustandaryzowanego i bezpiecznego sposobu współdziałania między nimi – mówi Piotr Czyżewski, Dyrektor ds. Rozwoju w ARC Rynek i Opinia. – SmartCAWI otwiera nowy rozdział, umożliwiając panelom wzajemne wsparcie w realizacji trudnych prób bez ryzyka utraty danych czy kontroli nad bazą. To rozwiązanie, które realnie zwiększa efektywność operacyjną i tworzy nowe możliwości biznesowe dla każdego uczestnika rynku.\nSmartCAWI umożliwia panelom badawczym łatwiejsze skalowanie działalności i zwiększenie rentowności. Dzięki platformie panele mogą automatycznie otrzymywać zlecenia od klientów bez konieczności angażowania zespołu w negocjacje.\nCo więcej, w sytuacjach, gdy dany panel nie posiada odpowiedniej próby respondentów, może on zlecić realizację trudniejszych grup docelowych innym panelom bez opuszczania ekosystemu SmartCAWI.\nPlatforma SmartCAWI została zaprojektowana tak, aby w pełni chronić dane respondentów. Informacje kontaktowe panelistów – takie jak adres e-mail czy numer telefonu – nigdy nie trafiają do SmartCAWI w formie umożliwiającej identyfikację osoby. Dane te są hashowane już po stronie panelu, czyli przekształcane w unikalny ciąg znaków, którego nie da się odwrócić ani powiązać z konkretną osobą. Dzięki temu każdy panel zachowuje pełną niezależność i kontrolę nad swoją bazą użytkowników, a jednocześnie może bezpiecznie uczestniczyć w realizacji wspólnych projektów z innymi partnerami. SmartCAWI umożliwia więc właścicielom paneli zwiększenie efektywności operacyjnej, jednocześnie chroniąc swoje unikalne zasoby i budując nowe źródła przychodów.\nPodsumowanie\nSmartCAWI to nowoczesna platforma do realizacji badań internetowych, stworzona przez badaczy dla badaczy i marketingowców – SmartCAWI tworzy zespół ekspertów Instytutu Badań Pollster, we współpracy z ARC Rynek i Opinia. Obie firmy mają wieloletnie doświadczenie w prowadzeniu badań rynku oraz analizie danych. Wspólnie zapewniamy najwyższą jakość i precyzję badań CAWI. SmartCAWI odpowiada na realne potrzeby rynku, oferując prostszy, szybszy i bezpieczniejszy sposób prowadzenia projektów CAWI. Dzięki automatyzacji procesów, transparentnemu modelowi rozliczeń i zaawansowanym rozwiązaniom technologicznym, SmartCAWI znacząco skraca czas potrzebny na zebranie danych i pozwala skupić się na tym, co najważniejsze – analizie wyników. Funkcja soft launch umożliwia przetestowanie kwestionariusza na małej próbie jeszcze przed pełnym wdrożeniem, co pomaga wyłapać błędy, zanim wpłyną one na jakość danych. Platforma obsługuje również badania podłużne, pozwalając śledzić zmiany opinii tych samych respondentów w czasie. SmartCAWI usprawnia realizację badań zarówno po stronie klientów, jak i panel partnerów. Firmy badawcze i działy marketingu zyskują natychmiastowy dostęp do tysięcy respondentów i pełną kontrolę nad projektem. Panele mogą skuteczniej wykorzystywać swoje zasoby i zyskiwać nowych klientów bez konieczności angażowania dodatkowych sił sprzedażowych. SmartCAWI to narzędzie, które realnie upraszcza pracę, redukuje koszty i zwiększa jakość wyników. Jeśli chcesz prowadzić badania szybciej, mądrzej i bardziej efektywnie – SmartCAWI jest dla Ciebie.\nWejdź na www.smartcawi.pl i dowiedz się więcej!", "content_hash": "bb2e0fe29044fcb6a4ec51f09b13ea4c0045008e2596e898466210f48f349f19", "text_len": 9948}
{"schema_version": 1, "id": "392481bd6e88b036eba987667c930163cf07b2bd", "url": "https://businessinsider.com.pl/biznes/media", "title": "Media", "category": "Biznes", "scraped_at": "2025-12-23T04:13:33.847279Z", "text": "Zygmunt Solorz po dniach nieobecności pojawił się publicznie. W poniedziałek wziął udział — zdalnie — w walnym zgromadzeniu ZE PAK. W jego trakcie z rady nadzorczej odwołano jego synów Tobiasa Solorza i Piotra Żaka oraz wieloletniego prawnika Jarosława Grzesiaka.\nTVN górą w sporze z Krajową Radą Radiofonii i Telewizji. Sąd uznał, że szef tej instytucji opóźniał, a nawet utrudniał przyznanie koncesji. Jeśli odwołanie nic nie zmieni, zapłaci sporą grzywnę.\nKatarzyna Dowbor została nową szefową Fundacji TVP. Informację przekazał Tomasz Sygut, dyrektor generalny telewizji publicznej.\nSzef Meta Platforms Mark Zuckerberg oświadczył, że urzędnicy administracji prezydenta USA Joe Bidena wywierali presję na jego firmę, aby cenzurowała podczas pandemii treści związane z COVID-19 — podała we wtorek agencja Reutera.\n\"Wiadomości\" wracają na antenę — teraz będą emitowane w stacji wPolsce 24. Ich szefem będzie Marcin Tulicki, który był gwiazdą TVP za czasów PiS.\nTV Republika zapłaciła pierwszą ratę za koncesję. Wyniosła ona blisko 2 mln zł.\nSzef Krajowej Rady Radiofonii i Telewizji chce współpracować z premierem. Z tego powodu Maciej Świrski wysłał do Donalda Tuska list\nPrzez ponad sześć lat współpracy z Telewizją Polską Magdalena Ogórek zarobiła brutto prawie trzy mln zł — podaje natemat.pl.\nNiezmiennie to tradycyjne media uważane są za najbardziej wiarygodne źródło informacji — wynika z sondażu SW Research dla rp.pl.\nPrzychody Warner Bros. Discovery w ostatnim kwartale zmalały o 6 proc. do 9,7 mld dol. — informuje serwis Wirtualne Media. W wyniku odpisów dotyczących głównie telewizji strata netto sięgnęła 10 mld.\nZałożyciel południowokoreańskiego giganta technologicznego Kakao Corp, Kim Beom Su, został aresztowany we wtorek pod zarzutem manipulowania akcjami podczas przejęcia znanej w branży K-Pop agencji artystycznej SM Entertainment.\nPrezes TVP Tomasz Sygut polecił rozpocząć kontrolę rozliczeń propagandowego serialu \"Reset\". Ekipa kierująca telewizją za rządów PiS wykorzystała serial do ataku na Donalda Tuska. Rachunki za produkcję budzą ogromne wątpliwości — poinformowała we wtorek \"Gazeta Wyborcza\".\nPrzerwa w dostępie do niektórych usług Microsoftu sparaliżowała w piątek działalność wielu firm na całym świecie. Amerykański gigant technologiczny poinformował, że podejmuje \"środki łagodzące\" do czasu rozwiązania problemu.\nBędziemy gotowi do rozmów ze środowiskiem wydawców prasy o narzędziach wsparcia prasy przez państwo — powiedział podsekretarz stanu w resorcie kultury Andrzej Wyrobiec. Musimy wziąć pod uwagę doświadczenia państw, które wdrożyły mechanizmy arbitrażowe. Nie wszędzie przyniosły one oczekiwany skutek — dodał.\n\"Halo, tu Polsat\" — pod taką nazwą emitowany ma być program śniadaniowy Telewizji Polsat. Na antenie ma pojawić się pod koniec sierpnia.\nJakub Biel, bloger i twórca internetowy zajmujący się w sieci tematyką marketingu i mediów, w ostatnich tygodniach stworzył popularny cykl, w którym pokazywał, jak wyglądałyby reklamy, gdyby marki mówiły samą prawdę. Jego praca nie spodobała się Biedronce, która zagroziła twórcy konsekwencjami prawnymi, jeśli nie usunie swoich dzieł z sieci.\n— Widzimy, że skończyła się zmowa spółek Skarbu Państwa przeciwko niezależnym mediom, w tym Agorze — tak Bartosz Hojka, prezes spółki wydającej m.in. \"Gazetę Wyborczą\", odpowiada na pytanie, czy państwowe firmy znowu reklamują się w wydawnictwie.\nNowym szefem portalu TVP Info został Patryk Zalasiński. Pracował on już w TVP, ale odszedł w 2016 r., gdy nie chciał się podporządkować politycznym decyzjom kierownictwa — przypomina serwis Wirtualne Media.\nTVP donosi do prokuratury na Jacka Kurskiego i inne osoby pozostające w różnych okresach członkami Zarządu oraz Rady Nadzorczej. Chodzi o wielomilionowe zobowiązania, co narazić mogło TVP na szkodę wielkich rozmiarów.\nBracia Michał i Jacek Karnowski proszą o wsparcie swoich mediów. Na stronie głównej portalu wPolityce.pl pojawiła się prośba o przekazywanie darowizn na Fratrię, wydającą też \"Sieci\" wPolsce. O wpłaty apeluje też fundacja założona niedawno m.in. przez dziennikarzy — podają wirtualnemedia.pl.\nPo sześciu pełnych sezonach Polsat stracił prawa do pokazywania rozgrywek Ligi Mistrzów UEFA. Najbardziej elitarne rozgrywki klubowe od przyszłego od jesieni 2024 r. będą transmitowane przez Canal+. Nadawca właśnie poinformował o tym w oficjalnym komunikacie.\nRaptem w piątek z zarządu Polska Press odwołano cały zarząd, a Orlen już zamieścił ogłoszenie dotyczące pracy dla nowego prezesa. Kandydaci czas na zgłoszenia mają jedynie do środy.\nRadio Kraków sprzedało fortepian koncertowy Steinwaya, który w ubiegłym roku kupiło za milion złotych. Powód? Nie ma pieniędzy.\nGrupa ZPR Media, której właścicielem jest milioner Zbigniew Benbenek, złożyła ofertę zakupu wydawnictwa Polska Press. O sprawie pisze \"Presserwis\".\nKancelaria Sejmu zlikwiduje Centrum Informacyjne Sejmu, czyli komórkę odpowiedzialną za obsługę medialną. Powstać ma nowa jednostka — dowiedział się nieoficjalnie portal Wirtualnemedia.pl.\nWeto prezydenta Andrzeja Dudy miało wywrzeć presję na rząd w kwestii zmian w mediach publicznych. Takiego efektu się jednak nie spodziewał. Minister kultury poszedł na całość i w związku z brakiem pieniędzy na media publiczne postawił m.in. TVP w stan likwidacji.\nSytuacja wokół mediów publicznych mimo świąt jest dynamiczna. Rada Mediów Narodowych zgłosiła we wtorek Michała Adamczyka na stanowisko prezesa TVP.\nZnani z ostatnich lat reporterzy Wiadomości prawdopodobnie już w TVP się nie pokażą. To samo dotyczy kilku innych popularnych programów w telewizji. Wśród ich zastępców ma być m.in. Maciej Orłoś i Zbigniew Łuczyński.\n\"Politycy poprzedniego rządu informują struktury unijne o sytuacji w TVP. Czekam, aż zadzwonią również do mnie\" — napisał na X (dawnym Twitterze) Marian Banaś. W ten sposób prezes Najwyższej Izby Kontroli odniósł się do ostatnich działań polityków Prawa i Sprawiedliwości, którzy skarżą się Brukseli na zmiany w TVP.", "content_hash": "a7ef1903ced912a85176d0d4371627c8839c8958905930b4d567fd73326d7a2e", "text_len": 5960}
{"schema_version": 1, "id": "d7ef1d2ef35e5700c70e07abc41798a152619c7f", "url": "https://businessinsider.com.pl/biznes/polscy-przedsiebiorcy-o-innowacjach-w-davos-polska-wchodzi-w-nowy-etap-swojej/rhzml7f", "title": "Polscy przedsiębiorcy o innowacjach w Davos. „Polska wchodzi w nowy etap swojej historii”", "category": "Biznes", "scraped_at": "2025-12-23T04:13:37.335976Z", "text": "Polscy przedsiębiorcy o innowacjach w Davos. „Polska wchodzi w nowy etap swojej historii”\nPięć dni paneli dyskusyjnych, prezentacji i spotkań na najwyższym szczeblu. W czasie najbliższego Światowego Forum Ekonomicznego w Davos odbędzie się „Leaders Forum powered by Poland” – prestiżowe wydarzenie organizowane przez polskie ośrodki badawcze przy współpracy z najbardziej innowacyjnymi firmami z naszego kraju.\nFundacja Centrum Stosunków Międzynarodowych, THINKTANK i Partnerzy stoją za pierwszą edycją wydarzenia, które będzie towarzyszyć Światowemu Forum Ekonomicznemu w Davos. Ten niezwykle prestiżowy, gromadzący globalnych liderów świata biznesu, polityki, nauki i kultury szczyt odbędzie się w Szwajcarii już po raz 56., ale po raz pierwszy z tak wyraźnie zarysowanym polskim akcentem. Podczas trwającego pięć dni „Leaders Forum powered by Poland” (19-23 stycznia) odbędzie się seria debat z udziałem międzynarodowych ekspertów i liderów ze świata biznesu, polityki i nauki.\n„Nasz głos musi być słyszalny”\nZaplanowane są także zamknięte dyskusje panelowe poświęcone kluczowym wyzwaniom, kształtującym przyszłość Europy w zakresie bezpieczeństwa, innowacyjności i konkurencyjności. Szczegóły dotyczące wydarzenia poznaliśmy 10 grudnia w trakcie konferencji prasowej zorganizowanej w siedzibie Polskiej Agencji Prasowej, uroczyście inaugurującej rozpoczęcie tego wyjątkowego projektu.\n– Jako 20. gospodarka świata i piąta gospodarka w Unii Europejskiej, Polska wchodzi w nowy etap swojej historii. Zaproszenie od prezydenta USA do dołączenia do Grupy G20 w czasie amerykańskiej prezydencji to sygnał, że nasza międzynarodowa pozycja bardzo wzrosła. Dokonaliśmy nieprawdopodobnego skoku w ciągu zaledwie trzech dekad. A jednocześnie, wciąż nas słabo widać tam, gdzie się dyskutuje i decyduje o przyszłości globalnego porządku – mówi dr Małgorzata Bonikowska, prezes Centrum Stosunków Międzynarodowych i THINKTANK, głównych organizatorów „Leaders Forum powered by Poland”. – To wydarzenie to wspólny wysiłek naszych think tanków, firm, rządu i środowiska akademickiego, żeby pokazać Polskę taką, jaką ona obecnie jest – twórczą, nowoczesną, energiczną, gotową do współtworzenia rozwiązań dla Europy i świata. Nasz głos musi być słyszalny – dodaje dr Bonikowska.\nOrganizacja „Leaders Forum powered by Poland” nie byłaby możliwa bez udziału polskich przedsiębiorstw, będących liderami innowacyności nie tylko w skali naszego kraju, lecz także Europy i świata. Partnerami stategicznymi projektu zostali: Autopay – mający polskie korzenie europejski fintech, Adamed – jedna z największych firm farmaceutyczno-biotechnologicznych w Polsce oraz Grupa Żabka – lider modern convenience w naszej części Starego Kontynentu.\nInnowacje „made in Poland”\n– Naszą misją jest łączenie firm i konsumentów w partnerskim ekosystemie fintech, który oszczędza czas i napędza wspólny wzrost. Dzięki dojrzałym kompetencjom technologicznym, doświadczeniu w obsłudze dużych wolumenów transakcji i architekturze gotowej na przyszłość konsekwentnie budujemy pozycję globalnego gracza. Realizujemy ambitną strategię międzynarodowej ekspansji rozwijając działalność w Europie, Ameryce Południowej, Azji Południowo-Wschodniej oraz w regionie Półwyspu Arabskiego. Obecność w Davos, jednym z najważniejszych miejsc globalnej dyskusji o gospodarce i innowacjach, jest naturalnym krokiem dla firmy, która myśli o rozwoju międzynarodowym – mówi Wojciech Murawski, co-CEO Autopay.\nNa innowacyjności opiera się także model biznesowy Grupy Żabka. – Obecna pozycja Polski, która jest jednym z liderów rozwoju na globalnej mapie gospodarczej, uzasadnia stałą obecność na takich wydarzeniach jak Forum w Davos. Wraz z THINKTANKIEM i Partnerami uznaliśmy, że warto pokazywać Polskę przełamując stereotypy. Innowacyjne technologie wykorzystywane w Żabce oraz odpowiedzialne podejście do biznesu, pokazują, że polska firma może wyznaczać globalne trendy. Jestem przekonany, że również jako kraj jesteśmy liderem w tak wielu obszarach, że warto na tym budować markę Polski – mówi Tomasz Suchański, Group Chief Executive Officer Grupy Żabka.\nPodobnego zdania jest Katarzyna Dubno, Dyrektor ds. Relacji Zewnętrznych, ESG i Ekonomiki Zdrowia Adamed Pharma: – Będziemy w Davos, by pokazać siłę polskiej marki i polskiej gospodarki, która w tak krótkim czasie awansowała do grona 20 największych gospodarek świata.\nJak podkreśla przedstawicielka Adamedu, historia firmy to także znakomity przykład success story i dowód na to, że polskie przedsiębiorstwa mogą śmiało stawać w szranki z zagraniczną konkurencją. – Adamed w ciągu 40 lat z małego, rodzinnego przedsiębiorstwa stał się międzynarodową firmą. Nasze leki pomagają dziś pacjentom w kilkudziesięciu krajach świata, mamy fabryki w Polsce, Azji i osiem przedstawicielstw na świecie. Odnieśliśmy sukces dzięki własnej myśli naukowej i innowacjom – mówi Katarzyna Dubno.\nPartnerzy projektu zaprezentują swoje pomysły i rozwiązania w krótkich wystąpieniach i rozmowach ze światowymi liderami opinii. Program uzupełnią możliwości nawiązywania kontaktów, spotkania i nieformalne dyskusje.", "content_hash": "31e054905ab8a066fb20ffc68bc3dcb9c090f01b67fda8e1495bb04dfcf70be5", "text_len": 5091}
{"schema_version": 1, "id": "b44ac2c3fd14241199466f1196f749fa31cefe82", "url": "https://businessinsider.com.pl/biznes/polska-mieszkaniowa-mapa-sie-rozjezdza-dlaczego-w-2026-wygrywac-beda-miasta-nie-rynek/wgzzmxc", "title": "Polska mieszkaniowa mapa się rozjeżdża. Dlaczego w 2026 wygrywać będą miasta, nie „rynek”", "category": "Biznes", "scraped_at": "2025-12-23T04:13:42.117114Z", "text": "Polska mieszkaniowa mapa się rozjeżdża. Dlaczego w 2026 wygrywać będą miasta, nie „rynek”\nJeszcze kilka lat temu łatwo było mówić o „rynku nieruchomości” w skali kraju. Dziś ten skrót myślowy coraz mniej pasuje do rzeczywistości. W 2026 roku będziemy obserwować nie jeden rynek, lecz wiele równoległych – różniących się między miastami, a często także między dzielnicami w obrębie jednego miasta. Decydować będą migracje, demografia i to, jak praca zdalna przeprojektowała codzienność – nie tylko klientów, ale też całych lokalnych gospodarek.\nMigracje: największy „inwestor” to człowiek\nWarszawa jest tu najbardziej czytelnym przykładem. Nadal przyciąga ludzi z kraju i z zagranicy, bo oferuje największy rynek pracy, zaplecze akademickie, rozwiniętą infrastrukturę i koncentrację siedzib firm oraz instytucji. Na koniec 2024 roku miasto liczyło ok. 1,86 mln mieszkańców[1] . W samym 2025 roku saldo migracji na pobyt stały było dodatnie (ok. +1665 osób), co – choć nie brzmi spektakularnie – jest ważnym sygnałem kierunku i odporności miasta na szoki popytowe[2].\nTen napływ nie jest „ładnym tłem” do analiz. To mechanizm, który stabilizuje popyt na mieszkania i – co równie istotne – wzmacnia rynek najmu. Tam, gdzie napływa młody kapitał ludzki, najem przestaje być fazą przejściową, a staje się normalnym etapem życia. To automatycznie utrzymuje zainteresowanie inwestorów lokalami pod wynajem.\nDemografia: starzenie Polski nie jest wszędzie takie samo\nW skali kraju trend jest jednoznaczny: udział osób w wieku 65+ w 2024 r. wynosił ok. 20,6% (ponad 7,7 mln osób). Ale tempo „starzenia się” w dużej mierze zależy od tego, czy miasto przyciąga młodych. Warszawa jest w tym sensie wyjątkowa – medianę wieku w stolicy podawano na poziomie ok. 41,2 lata[3].\nW miastach, które tracą młodych mieszkańców lub przyciągają ich słabiej, demografia staje się dużo bardziej odczuwalna w popycie mieszkaniowym i strukturze zakupów. Dla porównania: w Łodzi mediana wieku sięgała ok. 45,3 (dane przytaczane w oparciu o statystyki publiczne). Na Dolnym Śląsku w 2024 r. notowano medianę wieku ok. 43,7 roku[4]. To są różnice, które przekładają się na inny miks potrzeb: mniej mieszkań „na start”, więcej lokali kompaktowych w dobrych lokalizacjach, większe znaczenie dostępności usług zdrowotnych i wygodnej mobilności.\nPraca zdalna: dzielnice odzyskały znaczenie\nNajciekawsza zmiana ostatnich lat dotyczy skali „lokalności”. Praca hybrydowa i zdalna sprawiły, że wybór mieszkania coraz częściej zaczyna się od pytania: „jak będę tu żyć na co dzień?”, a nie „jak szybko dojadę do biura?”. To wzmocniło dzielnice, które oferują kompletność: usługi, szkoły, zieleń, transport i sensowną organizację przestrzeni. W efekcie w obrębie jednego miasta potrafią rosnąć różnice między dzielnicami – zarówno w cenach, jak i w dynamice popytu – i ta tendencja w 2026 roku raczej się utrwali. Od lat widać bardzo duże zainteresowanie warszawską Białołęką czy Marysinem Wawerskim. Tutaj łączą się korzyści dużego miasta i natury.\n2026: stabilizacja w wolumenie, selektywność w popycie\nMakroekonomicznie rynek będzie dążył do stabilizacji – zarówno jeśli chodzi o liczbę transakcji, jak i tempo wzrostu cen. Nie oznacza to jednak „łatwego roku”. Konkurencja będzie ostrzejsza, a klienci – bardziej analityczni. Porównywanie ofert, liczenie kosztów eksploatacji, weryfikowanie standardu technicznego i otoczenia inwestycji stanie się normą. Wygrywać będą projekty, które odpowiadają na realne potrzeby danej dzielnicy i danej grupy mieszkańców.\nW tym kontekście doświadczenie z pracy na trzech różnych rynkach – Warszawy, Łodzi i Wrocławia – daje praktyczną perspektywę, jak odmienne potrafią być logiki popytu w dużych miastach i jak bardzo „miejska demografia” zaczyna wpływać na decyzje zakupowe. W PROFIT Development widzimy to codziennie w rozmowach z klientami: coraz mniej jest decyzji „na impuls”, coraz więcej decyzji „na dowód”.\nNowe inwestycje – nowe możliwości\nNa koniec warto spojrzeć w przyszłość: rynek mieszkaniowy w Polsce wciąż ma ogromny potencjał, a doświadczenie zdobyte w 2025 roku pokazuje, że kluczowe będzie połączenie zrozumienia lokalnych trendów z gotowością działania. PROFIT Development jako zaufany deweloper działający w Warszawie, Łodzi i Wrocławiu, konsekwentnie przygotowuje nowe inwestycje „na każdą kieszeń”, odpowiadając na zróżnicowane potrzeby nabywców — od mieszkań kompaktowych po rodzinne układy. To podejście wpisuje się w nową logikę rynku, w której przewagę zdobędą ci, którzy łączą analizę danych z odwagą inwestycyjną.\nKOMENTARZ: Agnieszka Pachulska, Dyrektorka Oddziału PROFIT Development w Warszawie\n\nKontakt dla mediów\nPatrycja Ogrodnik\nPR Manager\npatrycja.ogrodnik@profitdevelopment.com\ntel. 692 333 175\n[1] https://warszawa.stat.gov.pl/download/gfx/warszawa/en/defaultaktualnosci/810/5/11/1/raport_2025.pdf\n[2] https://warszawa.stat.gov.pl/download/gfx/warszawa/en/defaultaktualnosci/810/5/11/1/raport_2025.pdf\n[3] https://warszawa.stat.gov.pl/download/gfx/warszawa/en/defaultaktualnosci/810/5/11/1/raport_2025.pdf\n[4] https://wroclaw.stat.gov.pl/download/gfx/wroclaw/pl/defaultaktualnosci/756/1/18/1/sytuacja_demograficzna_wojewodztwa_dolnoslaskiego_w_2024_r._4.pdf", "content_hash": "eecd99abdc9e7f0c583831462e245db7967baf0719fd39aaf2fc52b298b6d186", "text_len": 5194}
{"schema_version": 1, "id": "7f0ac198d046320ec5a628786ead2f9d4a74d19e", "url": "https://businessinsider.com.pl/biznes/prosty-checkout-zwieksza-sprzedaz-zyskuja-sklepy-upraszczajace-finalizacje-transakcji/62cg5d1", "title": "Nowy język e-commerce. Sklepy zaczynają działać w logice „nie przeszkadzaj użytkownikowi”", "category": "Biznes", "scraped_at": "2025-12-23T04:13:45.674981Z", "text": "Nowy język e-commerce. Sklepy zaczynają działać w logice „nie przeszkadzaj użytkownikowi”\nCheckout stał się jednym z najważniejszych punktów styku klienta ze sklepem online. Użytkownicy chcą finalizować zakupy szybko i bez konieczności ponownego wpisywania danych czy przechodzenia wieloetapowego logowania. Gdy proces trwa zbyt długo, sprzedaż jest, ale… u konkurenta. To dlatego uproszczenie momentu płatności i dostawy staje się jednym z kluczowych czynników wpływających na konwersję, retencję i efektywność budżetów marketingowych.\nPromocje, dostępne metody dostawy i płatności mają kolosalne znaczenie, ale coraz częściej to właśnie czas finalizacji decyduje o tym, czy transakcja się wydarzy. I nic dziwnego — użytkownicy robią zakupy mobilnie, po drodze lub w krótkich oknach między obowiązkami. Jeśli pojawia się bariera, odkładają decyzję na później, a „później” najczęściej oznacza rezygnację. Dla biznesu to nie tylko utracony koszyk, ale też utracony klient.\nA żeby zrozumieć tę zmianę, wystarczy jeden krótki scenariusz: użytkownik znalazł produkt, porównał cenę, dodał do koszyka — i widzi cztery ekrany formularzy. Pytanie nie brzmi już: „czy chce to kupić?”, lecz „czy chce przez to przejść?”. To właśnie w tym momencie checkout zaczął być postrzegany jako miejsce, gdzie biznes traci lub buduje przewagę.\nNowa logika\nRynek długo żył skalowaniem kampanii i kolejnymi poziomami optymalizacji ROAS. Dziś w rozmowach zarządów powtarzają się zupełnie inne pojęcia. W centrum uwagi znalazło się „tarcie”, a wraz z nim „drop rate”, „time-to-checkout” i cały słownik wskaźników, które bezlitośnie pokazują, jak bardzo proces zakupowy potrafi obciążyć użytkownika. Język branży przesunął się z prostego „zachęć do wizyty” na projektowanie doświadczenia, które prowadzi użytkownika płynnie aż do finalizacji zakupu. A to realnie zmienia wyniki.\nFast checkout jako odpowiedź\nZnaczenia nabierają rozwiązania typu fast checkout. Ich rola nie polega na tym, by dodać kolejną metodę płatności. Tworzą one nowy model finalizowania transakcji, oparty na wiedzy o preferencjach użytkownika od początku procesu zakupowego. InPost Pay jest jednym z przykładów tej zmiany i… najbardziej obrazowym, bo działa na skrzyżowaniu płatności i dostawy.\nIdea jest prosta. Klient tworzy koszyk w sklepie internetowym a następnie może dokończyć zakup w aplikacji InPost Mobile, potwierdzając tylko zapisane dane płatnicze, formę i miejsce dostawy oraz dane kontaktowe. Nie trzeba niczego uzupełniać. Nie trzeba zakładać konta. Nie trzeba przepisywać adresu ani numeru karty, czy wybierać pobliskiego urządzenia Paczkomat. Użytkownik przechodzi do znanego środowiska zakupowego – wystarczy decyzja zakupowa.\nEfekt technologiczny natychmiast przekłada się na wynik biznesowy. Czas finalizacji skraca się z ponad trzech minut do trzydziestu sekund, a rekordy notowane w aplikacji sięgają ośmiu sekund. Wzrost konwersji koszykowej w sklepach współpracujących waha się od czterdziestu do siedemdziesięciu procent, w zależności od branży. InPost Pay to rozwiązanie kompleksowe - wzrost konwersji osiągany jest nie tylko przez prostotę checkoutu, ale też wbudowany system przypomnień o otwartych koszykach wysyłanych do użytkowników zgodnie z ich preferencjami zakupowymi. Tym sposobem odzyskiwany jest nawet co dziesiąty koszyk.\nRównie istotna jest struktura użytkowników. Do 85 procent kupujących przez InPost Pay to osoby, które nie kupowały wcześniej w danym sklepie z dostawą InPost w ciągu ostatnich dwunastu miesięcy. Oznacza to, że checkout działa jak kanał widoczności sklepu w ekosystemie, a nie jak pasywny moduł płatności. Co więcej, do siedemdziesięciu procent tych użytkowników wraca, by zrobić kolejne zakupy. Wskaźniki satysfakcji potwierdzają tę zmianę: NPS (wskaźnik lojalności i poleceń odnoszący się do drugiej i kolejnej transakcji) w listopadzie zbliżył się do osiemdziesięciu punktów (w skali do 100), a CSAT (ocena doświadczenia po pierwszym zakupie) wyniósł w listopadzie cztery i dziewięć na pięć.\nTechnologia wspomaga prostotę\nKluczowym powodem rosnącej adaptacji fast checkoutów jest to, że technologia nie wymaga rewolucji po stronie sklepu. InPost Pay można wdrożyć bez rezygnowania z dotychczasowego checkoutu. Sklepy zachowują swoją ścieżkę, a fast checkout pojawia się jako opcjonalna, szybsza droga. – Współpraca z zespołem InPost była profesjonalna i sprawna na każdym etapie. Otrzymaliśmy pełne wsparcie techniczne oraz dokładne instrukcje, co znacznie ułatwiło implementację usługi. Doceniamy również szybki czas reakcji na nasze pytania i elastyczność w dostosowaniu funkcji do naszych potrzeb – tłumaczy Monika Pobrotyń, wiceprezeska w North.pl.\nProces integracji odbywa się w pełni zdalnie, w dodatku bezpłatnie. Rekord wdrożenia na platformie Shoper wynosi szesnaście minut. W przypadku WooCommerce, Magento, PrestaShop całość sprowadza się najczęściej do instalacji i konfiguracji gotowych modułów. Dzięki temu rozwiązanie skalowalne jest zarówno dla małych sklepów, jak i dla największych podmiotów, które nie mogą pozwolić sobie na przestoje. Prostotę wdrożenia potwierdzają statystyki – co miesiąc około dwustu sklepów uruchamia usługę. W rezultacie usługa obecnie dostępna jest już w ponad trzech i pół tysiąca sklepów.\nWśród nich znajdziemy choćby 4FIZJO. – Proces wdrożenia InPost Pay przebiegł bardzo sprawnie, głównie dzięki wsparciu, na które mogliśmy liczyć na każdym etapie. Zarówno zespół InPost, jak i platforma, na której działamy, zapewnili nam niezbędną pomoc i profesjonalizm, co znacząco ułatwiło cały proces – tłumaczy, Mateusz Oniśk, co-founder i prezes zarządu firmy.\nNowa ekonomia checkoutu\nProstota checkoutu staje się dziś wskaźnikiem biznesowym. Wpływa bezpośrednio na konwersję, zwiększa efektywność płatnego ruchu i liczbę powrotów zadowolonych klientów. Gdy finalizacja trwa sekundy, sklepy zaczynają odzyskiwać sprzedaż, którą wcześniej traciły na ostatnich krokach procesu. To przesunięcie ma konkretne skutki finansowe. Wzrasta ekonomika płatnego ruchu. Ci, którzy kupują szybko, wracają później bez ponownego kosztu pozyskania na gruncie satysfakcji ze sprawnie przeprowadzonego procesu zakupowego.\n– Widzimy zdecydowaną poprawę satysfakcji z zakupów, odkąd pojawił się u nas InPost Pay. Skróciliśmy czas przejścia przez proces zakupowy. Intuicyjność oraz łatwe skorzystanie z tej metody, a także możliwość dokończenia zakupów w dowolnej chwili sprawiły, że klienci chętniej składają zamówienia – tłumaczą Kasia Lewandowska, dyrektor generalna marketingu i efektywności Pasieki Sadowskich oraz Paulina Bartczak, dyrektorka ds. e-commerce.\nW ekosystemie InPost Mobile dodatkowo działa mechanizm lojalnościowy, który wzmacnia ten efekt i pozwala budować powtarzalne przychody. Fast checkout staje się też nowym źródłem odkrywania sklepów. Partner biznesowy włączający InPost Pay zyskuje dodatkową ekspozycję w aplikacji, do której użytkownicy zaglądają właśnie po szybkie zakupy. To zmienia logikę wzrostu. Sklep nie tylko przyciąga ruch, ale zaczyna być odnajdywany dzięki gotowej infrastrukturze.\nDwie grupy, dwa modele korzyści\nInPost Pay jest technologią uniwersalną. Najmniejsze sklepy korzystają z niego przede wszystkim jako z narzędzia budującego wiarygodność. Widoczność rozwiązania w checkoutcie sygnalizuje, że proces zakupowy odbywa się poprzez zaufany ekosystem. Dla użytkownika to obniżenie ryzyka. Dla sklepu - większa konwersja i większe zasięgi bez inwestowania we własną infrastrukturę. Duże marki patrzą na to inaczej. Dla nich najważniejsze jest tempo działania, retencja i możliwość aktywizowania klientów w nowym kanale. Dzięki ekspozycji w aplikacji InPost sklepy zyskują punkt kontaktu z nowymi klientami lub klientem, który wcześniej pozostawał anonimowy, kupując jako gość. Ten model pozwala takiemu klientowi wyrazić zgody marketingowe na ścieżce zakupowej i zostać włączonym do bazy firmy.\nCheckout stał się etapem strategicznym w procesie zakupowym online. Uproszczony sposób finalizacji zakupów zaczyna być postrzegany jako przyszły standard. I jest to dobra wiadomość nie tylko dla klientów, ale i sprzedawców.\nSklepy internetowe korzystające z dostaw InPost, które rozważają wdrożenie InPost Pay, mogą skontaktować się i zapoznać ze szczegółami działania usługi oraz procesem integracji w dedykowanym formularzu informacyjnym.", "content_hash": "eff97afdb0925ea2b7d02620cb9a1b86b6d1b7e241d8ab1a9da856665afed4ae", "text_len": 8309}
{"schema_version": 1, "id": "754c8210b6e2411a2f4c5bbca0a27812260eeb69", "url": "https://businessinsider.com.pl/biznes/rozwoj-osobisty", "title": "Rozwój osobisty", "category": "Biznes", "scraped_at": "2025-12-23T04:13:34.991343Z", "text": "Miejsce pracy może wydawać się skomplikowanym labiryntem pełnym wyzwań i przeszkód — szczególnie dla pracowników, którzy mają zastrzeżenia do pracy osób na wyższych stanowiskach. Wówczas może się wydawać, że bezpośrednie podejście jest najlepsze, gdy chodzi o skargi i uwagi, ale w praktyce nie zawsze jest to prawdą. Wyrażanie swoich uwag bez strategii może być szkodliwe dla twojej kariery.\nOpieka nad dziećmi jest tutaj znacznie tańsza i lepsza, ale tęsknimy za wygodą zakupów na Amazonie.\nMichael Jordan to najbogatszy koszykarz wszech czasów. Stał się nim po sprzedaży swoich udziałów w klubie NBA Charlotte Hornets. Obecnie majątek Jordana wyceniany jest na 3,5 mld dol. Gwiazdor ma za sobą kilka gigantycznych sukcesów, a teraz można dopisać do nich jeszcze jeden: zbudowanie ogromnego bogactwa.\nPragniesz udanego życia? Zacznij robić tych 7 rzeczy, najlepiej każdego dnia i regularnie. To relatywnie małe zmiany, ale jeśli je wprowadzisz i będziesz stosował przez długi czas, wyraźnie poprawią jakość twojego życia. A często też przyczynią się do sukcesu w biznesie i w pracy.\nOd drukowania na żądanie po sprzedaż ubrań online. Istnieją ciekawe sposoby na zarabianie pieniędzy w internecie i miliony ludzi robią to każdego dnia. Istnieje wiele pomysłów na biznes, które możesz wypróbować w domu, korzystając z laptopa i solidnego połączenia internetowego. Przedstawiamy kilka z nich, często bardzo ciekawych i oryginalnych.\nNajbardziej skuteczni i inspirujący liderzy stale inwestują w swój rozwój osobisty. Przygotowują się do myślenia, działania i zachowywania w każdej sytuacji. Mają satysfakcjonujące życie, które obejmuje, ale nie jest zdominowane przez ich role zawodowe, pozwalając im patrzeć na przywództwo od wewnątrz na zewnątrz.\nMówi, że cheat day go nie kusi, a na myśl o pizzy i pączkach robi mu się niedobrze.\nRobert Greene to autor popularnej książki \"48 praw władzy\". Pomimo że jego prace były krytykowane za ich manipulacyjny ton i cyniczne podejście do władzy, Greene zdobył duże uznanie za swoją dogłębną analizę dynamiki władzy. Jego książki są często używane jako podręczniki w świecie biznesu, polityki i strategii.\nNawet 20 tys. osób co roku próbuje zdobyć szczyt Mont Blanc. Wśród nich nie brakuje przedsiębiorców, którzy lubią wyzwania. Ta przyjemność kosztuje od ok. 11 500 zł (2590 euro) i jest to wówczas wyprawa zorganizowana, włącznie z wejściem aklimatyzacyjnym i przewodnikami.\nJako osoba, która łatwo popada w prokrastynację i rozproszenie, miałem ciągłe problemy z osiąganiem swoich celów. Nie mogłem sobie pozwolić na brak koncentracji, bo jako freelancer, prócz etatu programisty, wykonywałem dodatkowe zlecenia, do tego prowadziłem bloga. Aż w końcu wypróbowałem \"tryb mnicha\".\nProkrastynacja, znana też jako zwlekanie, to zachowanie polegające na odkładaniu lub unikaniu zadań czy decyzji, które powinny być wykonane. Zamiast działać w sposób wydajny i produktywny, osoba, która prokrastynuje, angażuje się w działania mało istotne lub po prostu marnuje czas.\nPracownik zdalny, który siada do biurka o 7.30 i ma wolne popołudnia, twierdzi, że taki harmonogram \"znacznie ułatwia mu zarządzanie skupieniem, energią i ogólnym nastawieniem\".\nPraca w domu może być wspaniałym lub traumatyzującym doświadczeniem. Niezależnie od tego, czy uwielbiasz swoje życie zawodowe, czy też przysparza ci ono bólu głowy, zaskakujące jest, jaką różnicę mogą zrobić odpowiednie nawyki, które praktykujesz, pracując z domu.\nCzy pierwsze, co robisz po przebudzeniu, to sięgnięcie po telefon? Nawet nie wiesz, jaką krzywdę sobie wyrządzasz. Pewien dyrektor i właściciel firmy znalazł sposób, jak uwolnić się od kompulsywnego przeglądania telefonu z rana. Dzięki temu, jak mówi, zaczyna dzień z większą energią i jasnym umysłem.\nCoraz mniej czasu spędzamy ze znajomymi. A przynajmniej nie w takiej formie jak kiedyś. Jesteśmy nadmiernie przywiązani do naszych telefonów, telewizorów, komputerów i biurek, które coraz częściej znajdują się w tych samych czterech ścianach. Tam też jemy, śpimy i odpoczywamy, do tego coraz częściej zupełnie sami.\nMowa ciała stanowi istotną i często nieuświadomioną część umiejętności wzbudzania sympatii lub perswazji. To dobra wiadomość dla tych, którzy starają się być bardziej przekonujący i lubiani. Wystarczy wprowadzić kilka prostych zmian, by zwiększyć szansę, że inni obdarzą nas większą sympatią.\nJeśli stawiamy na rozwój osobisty, wcześniej czy później natrafimy na książki lub porady coachów, którzy przekonują do wczesnego wstawania. \"Zacznij dzień o 5 rano i wyprzedź konkurencję\" – głoszą często hasła zwolenników klubu 5 AM. Ale czy rzeczywiście jest coś niezwykłego w rozpoczynaniu dnia o piątej nad ranem?\nBrak podwyżki płacy przy jednoczesnej inflacji obowiązków zawodowych może prowadzić do stresujących sytuacji. Jednocześnie przełożeni nie zawsze wiedzą (lub udają, że nie wiedzą), jakie są nasze oczekiwania. Oto poradnik jak w efektywny sposób uzyskać upragnioną podwyżkę.\nWspółzawodnictwo rodzi zazwyczaj wiele emocji. Dotyczy to zarówno sportów indywidualnych, jak i drużynowych, dyscyplin wymagających sprawnej kondycji fizycznej, jak i jasnego umysłu. Łącząc rywalizację z polemiką, otrzyma się unikatowy pojedynek, który poza niezapomnianymi przeżyciami niesie za sobą również bogactwo wiedzy i doświadczenia. Podczas piątej edycji #LinkedInLocalVirtual będzie miała miejsce „walka” influencerów, a zamiast pięści narzędziami staną się… argumenty. Konferencja #LLV, która jest spotkaniem praktyków największej biznesowej sieci świata, odbędzie się w dniach 12-14 października. Główne tematy, wokół których będą się poruszać prelegenci to m.in. skuteczna sprzedaż w kanałach online, automatyzacja marketingu oraz projektowanie programów employer brandingowych. Spotkanie online jest w pełni bezpłatne, a rejestracja na nie nadal możliwa! Zarejestruj się już dzisiaj\nJuż za dwa lata, ponad ¼ pracowników będzie należeć do pokolenia Z, które odrzuca wywodzącą się jeszcze z lat 90. kulturę robienia kariery za wszelką cenę. To wymusi zmianę sposobu zarządzania zespołem przez menadżerów. Pomocą dla firm mogą być uczelnie wyższe, które coraz częściej sięgają po wsparcie wykładowców z zewnętrznych firm szkoleniowych. Altkom Akademia, we współpracy z wybranymi uczelniami, przygotowała ofertę studiów podyplomowych w obszarze nowoczesnego zarządzania zespołem.\nEuropejski Kongres Finansowy przyciąga co roku do Sopotu ponad 1500 uczestników wielu różnych branż. Są wśród nich menedżerowie najwyższych szczebli i decydenci kształtujący politykę gospodarczą Polski zainteresowani również pozyskiwaniem utalentowanych studentów. Akademia EKF integruje młodych studentów, którzy mają aspiracje do robienia czegoś w imię wspólnego dobra, a przy okazji chcą nauczyć się czegoś nowego.\nWiele osób uważa, że pieniądze szczęścia nie dają lub nie osiągną finansowego sukcesu, ponieważ świat jest niesprawiedliwy. Te 3 audiobooki zmieniają sposób patrzenia na pieniądze, a rady w nich zawarte pomagają osiągać ambitne cele oraz własny dobrostan finansowy. Aby dowiedzieć się, jak przyciągać pieniądze potrzebujesz tylko dostępu do audiobooka, słuchawek i trochę czasu w drodze do pracy, podczas spaceru, biegania, prasowania i innych monotonniejszych zajęć. Jeśli się pośpieszysz, skorzystasz ze streamingu audiobooków na promocyjnych warunkach.\nNie opadł na dobre kurz po kilkuletniej pandemii, która zredefiniowała sposób naszej pracy, nauki i rozrywki, a tuż u naszych granic wraz z wojną w Ukrainie wypłynął kolejny „czarny łabędź”. Nieprzewidywalność stała się kluczowym elementem rzeczywistości, nie tylko tej społecznej, ale również gospodarczej i biznesowej. Na dobre zmieniła nie tylko codzienne funkcjonowanie, ale i komunikację z pracownikami, klientami i partnerami. Już 1 i 2 czerwca po raz czwarty odbędzie się konferencja #LinkedinLocalVirtual – spotkanie praktyków największej biznesowej sieci świata. Podczas kilkunastu sesji wirtualnych, eksperci powiedzą jak w czasie turbulentnych zmian kształtować strategię employer brandingu oraz social sellingu.\nAby ułatwić osobom ze szczególnymi potrzebami korzystanie z transportu zbiorowego, a przewoźnikom świadczenie usług dla tych osób PFRON wraz z partnerami opracował przystępne standardy. Oferuje także dla nich szkolenie „Różni podróżni – obsługa bez barier”.\nOglądając doniesienia ze świata polityki i stykając się z osobami piastującymi kierownicze stanowiska w firmie, nierzadko odnosimy wrażenie, że ważne stanowiska są często zajmowane przez niekompetentne osoby. Amerykański politolog Brian Klass tłumaczy, jakie są powody tego zjawiska i jak przeciwdziałać pandemii niekompetentnych ludzi na wysokich stanowiskach.\nFilantrop to osoba, która poświęca swój czas, pieniądze lub zasoby na cele, w które wierzy. Może on przekazywać pieniądze organizacjom charytatywnym, wspierać cele społeczne lub przyczyniać się do rozwoju sztuki i nauki. Filantropia to coś więcej niż tylko dobroczynność – w definicję tego słowa wpisuje się także wykorzystywanie swoich zasobów do wywierania pozytywnego wpływu na świat. Choć filantropi mogą mieć różne motywacje do udzielania pomocy, wszyscy dzielą wspólny cel – uczynić świat lepszym. Czym więc jest filantropia strategiczna i jak może wpłynąć na zyski firmy? Dlaczego warto zostać filantropem?\nPolska nie jest liderem innowacyjności na świecie, jednakże wydatki na nowe technologie wciąż rosną. Szczególnie dotyczy to sektorów związanych z finansami. Rozwiązania z tego zakresu ułatwiają życie wielu ludziom. Wiążą się z tym nowe szanse, takie jak np. stworzenie spersonalizowanych produktów, ale także nowe zagrożenia. Prawo nie zawsze nadąża za nowymi technologiami. Jak się rozwija Fintech w Polsce? Czy Fintech w bankowości może być pomocny?", "content_hash": "6ed1a0883cba850f444336ff9f7cc45f558fe593ccd636a43ef218f93e6468b2", "text_len": 9723}
{"schema_version": 1, "id": "5fe80ad18bda4bae082f6db16f66b2dc92f26d19", "url": "https://businessinsider.com.pl/biznes/startupy", "title": "Startupy", "category": "Biznes", "scraped_at": "2025-12-23T04:13:31.483667Z", "text": "Do 19 lipca start-upy rozwijające projekty z generatywnej sztucznej inteligencji mogą zgłaszać się do programu AWS Generative AI Accelerator. Gigant technologiczny zapewni dostęp do know-how, ale też infrastrukturę Amazon Web Services, za którą normalnie trzeba byłoby zapłacić do 1 mln dol. Rozmawiamy z Jackiem Podobą, który wcześniej sam rozwijał start-up, a obecnie odpowiada za wsparcie start-upów w regionie Europy Środkowo-Wschodniej.\nElevenLabs to start-up założony przez Polaków, ale tak naprawdę podbija rynek zagraniczny i działa pod nazwą ElevenLabs Inc., spółką zarejestrowaną w Delaware na wschodnim wybrzeżu Stanów Zjednoczonych. W największym skrócie: rozwija sztuczną inteligencję do mówienia. Osiąga rewelacyjne wyniki, a teraz pozyskał kolejne finansowanie i wycena firmy przekroczyła miliard dolarów. Co dokładnie oferuje i z jakimi wyzwaniami musi się mierzyć?\nSztuczna inteligencja może pomóc w przewidywaniu reakcji na leki przeciwnowotworowe. Powstają start-upy, które chcą zająć się właśnie tym zadaniem. Celem są dokładniejsze prognozy i terapie dostosowane do pacjentów. Możliwe, że w tym roku dojdzie do przełomu w walce z rakiem.\nHuawei Startup Challenge to nie tylko konkurs – to platforma, na której innowacyjne pomysły przeradzają się w rzeczywistość. Już od czterech lat wpływa na krajobraz biznesu, wspierając startupy na różnych etapach rozwoju. Organizatorzy kontynuują misję, poszukując przedsiębiorców gotowych zmieniać świat przez swoje innowacyjne rozwiązania, tym razem związane z sektorem green energy.\nPomysł na firmę Stepapp, oferującą profesjonalne sprzątanie mieszkań i domów, wziął się z chęci pomocy. Mama jednego z założycieli start-upu, Thomasa Wernera, kiedy był on znacznie młodszy, pracowała w Szwecji jako osoba sprzątająca. Zabierała go na zlecenia i nie do końca podobało mu się, jak jest traktowana – obserwował sporo niesprawiedliwości i niemiłych zachowań wobec swojej mamy. Dorastał z myślą, że chce coś zmienić w tej branży. I zmienił.\nNiemcy zatwierdziły pakiet kluczowych reform dla ram rynków kapitałowych, aby pomóc przemysłowi technologicznemu konkurować z Doliną Krzemową. Reformy, które wejdą w życie 1 stycznia 2024 roku, przyniosą szereg zmian w niemieckich ramach dla kompensacji w oparciu o akcje w start-upach, wprowadzania firm na giełdę i opodatkowania.\nMarzeniem wielu przedsiębiorców, a zwłaszcza założycieli start-upów, jest dołączenie do klubu jednorożców. To spółki wyceniane na ponad miliard dolarów. W 2021 r. do takiego grona dołączyło mnóstwo firm, ale po pandemii liczba prywatnych przedsiębiorstw, które otrzymały tytuł \"jednorożca\", znacząco spadła. Inwestorzy ograniczyli finanse i było to widoczne zwłaszcza trzecim kwartale br., gdy na rynku pojawiło się tylko 12 nowych jednorożców — to najmniej od ponad sześciu lat.\nHistoria założyciela giganta z sektora firm dostarczających żywność, Instacart, to prawdziwy przykład determinacji i samodyscypliny.\nW jaki sposób miliarderzy-przedsiębiorcy znajdują \"jednorożcowe okazje\" i tworzą firmy, które szybko zyskują na wartości i ostatecznie osiągają wyceny wyższe niż 1 mld dol.? Jest kilka strategii, które warto stosować, kiedy zastanawiamy się nad rozwojem danego przedsięwzięcia.\nUber to historia wzlotów i upadków, niechlubny symbol sceny start-upowej i biznesów wykorzystujących nowoczesne modele. To również firma, która przez lata potrafiła jedynie przepalać pieniądze inwestorów i której prezes oraz współzałożyciel musiał ustąpić ze stanowiska za liczne skandale. Obecnie Uber wypracował pierwszy od 2009 r., czyli swojego istnienia, zysk kwartalny. Jednak czy to faktycznie powód do zadowolenia dla funduszy od lat inwestujących w ten projekt oraz dla osób, które świadczą swoje usługi jako kierowcy lub dostawcy jedzenia? Marka Uber wzbudza często mieszane uczucia.\nMaciej Czajkowski już w trakcie studiów tworzył strony internetowe na zlecenie. Wtedy było to tylko dorabianie, natomiast cały czas myślał o własnym biznesie. Zebrał sporo doświadczenia, by ostatecznie – po latach – zbudować narzędzie, z którego korzysta obecnie blisko 600 tys. użytkowników.\nNirby wykorzystuje dane satelitarne Europejskiej Agencji Kosmicznej i tworzy aktualne mapy produktywności wybranych pól uprawnych. Dzięki oferowanej platformie rolnicy mogą wizualizować i interpretować skomplikowane wyniki badań stanu gleby poprzez wskazywanie punktów pomiarowych na mapie oraz wypełnianie prostego formularza. — Nasz algorytm przetwarza wprowadzone przez użytkownika dane, dzieli pola uprawne na segmenty i generuje optymalne rekomendacje nawozowe dla każdego z nich — mówi Piotr Lazarek, założyciel start-upu i jedyny Polak w historii, który wygrał pierwsze miejsce na Intel ISEF, największym konkursie prac młodych naukowców na świecie.\nADJ Nanotechnology powstała w odpowiedzi na zapotrzebowanie rynku poligraficznego na innowacyjne nanomateriały o konkretnych właściwościach bioaktywnych. Specjalizuje się w produkcji proszków kompozytowych zawierających srebro i miedź, aby wzbogacać inne materiały o właściwości samosterylizujące. Jednocześnie rozwija całą gamę nowych, unikatowych produktów. — Nanotechnologia to nowa era, więc uznaliśmy, że warto pójść tą drogą — mówi dr hab. inż. Agnieszka Jastrzębska, CEO start-upu.\nKiedy Sara Sobania adoptowała psa \"Zosię\", nie wiedziała jeszcze, że będzie to początek jej przygody ze start-upami. \"Zosia\" miała jednak problemy zdrowotne, a Sara nie mogła znaleźć na polskim rynku odpowiednich suplementów dla swojego czworonoga. Tak powstał Supuppy.com, biznes odpowiadający na realną potrzebę, a przy okazji wpisujący się w trend dog wellness, który nabiera znaczenia również w Polsce.\nWynajmijmuzyka.pl jest platformą, która łączy osoby z branży muzycznej z klientami. — Jesteśmy takim Booksy, ale dla muzyków — mówi Michał Grubka, współzałożyciel platformy, ale też pomysłodawca i doświadczony muzyk. Firma rozwiązuje problem ze znalezieniem odpowiedniego artysty, w odpowiednim czasie i z odpowiednią jakością na dany event. — A z drugiej strony pomagamy muzykom oszczędzić czas i skupić się na graniu i rozwoju swojego muzycznego biznesu, a nie szukaniu zleceń — dodaje.\n— Kunagone podbija serca klientów nie tylko w Polsce i Niemczech, ale także zdobywa nowe rynki na całym świecie — mówi dla Business Insidera Artur Olejniczak, dyrektor generalny i współwłaściciel firmy, która zawstydza start-upy stawiające na zaawansowane technologie. Kunagone sprzedaje m.in. środki do odstraszania kun, ale też innych dzikich stworzeń. Ma produkty opatentowane na europejskim rynku i udowadnia, że w biznesie najważniejsze to zdiagnozowanie problemu, a następnie opracowanie i sprzedawanie gotowego rozwiązania.\nFinansista, matematyk i prawnik twierdzą podobnie jak Bill Gates, że nadal potrzebujemy bankowości, ale niekoniecznie banków. Założyli więc start-up Bitfold, który wykorzystuje kryptowaluty i technologię blockchain. Zapewniają wygodne i bezpieczne przechowywanie środków oraz realizowanie transakcji. — Widzimy postępującą cyfryzację we wszystkich obszarach życia oraz to, że w świecie wirtualnym lokowana jest wartość ekonomiczna: dane, dostępy do serwisów, cyfrowe podpisywanie dokumentów konta czy bankowość internetowa — mówi Business Insiderowi Kamil Gancarz, jeden z założycieli Bitfold. I dodaje: — A to wszystko przyszłe obszary zastosowań dla Bitfolda jako swoistego mobilnego sejfu na cyfrowe aktywa i tożsamość.\nAnystar.io to platforma do performance influencer marketingu. To tutaj firmy i marki mogą wyszukiwać twórców z unikalnej bazy ponad 70 tys. influencerów w Polsce i 13 tys. w Czechach, a następnie zarządzać kampaniami marketingowymi. Wśród założycieli jest były pracownik Google'a, doświadczona specjalistka ds. sprzedaży i influencer marketingu, a także miłośnik technologii, którzy od ponad 15 lat tworzy i współtworzy spółki technologiczne.\nChcieli robić coś swojego, bo byli zmęczeni pracą na cudzy rachunek. W dodatku wiedzieli, w co się pakują. — Mamy w Polsce skomplikowany i nieprzewidywalny system podatkowy. Każda firma, szczególnie w fazie wzrostu, powinna skupiać się przede wszystkim na dostarczaniu wartości klientom i nie rozpraszać się innymi czynnikami. A to niestety czasem bywa trudne. Dodałbym też bycie \"krajem frontowym\". Dziś jesteśmy postrzegani przez globalny biznes jako obszar podwyższonego ryzyka, zarówno jako partner biznesowy, jak i potencjalny cel inwestycji. Miejmy nadzieję, że sytuacja ta niedługo ulegnie zmianie na lepsze — mówi dla Business Insidera Dominik Olszewski, współzałożyciel start-upu Teamsharq, który wspiera klientów w takich obszarach jak reskilling i upskilling, budowanie wewnętrznych akademii, rekrutacja techniczna, czy praca zdalna zespołów deweloperskich i testerskich.\nNaviparking zaczynał działalność od Krakowa, a konkretnie na parkingu przy hotelu Cracovia w centrum miasta, który ku zdziwieniu założyciela Marka Stawińskiego świecił pustkami. Po rozmowie z właścicielem obiektu Marek podsunął mu pomysł, aby ten udostępnił parking w aplikacji Naviparking. Miała ona charakter repozytorium okolicznych parkingów, a jej głównym celem było ułatwienie kierowcom znalezienia wolnego miejsca postojowego i nawigowanie do obiektu. I tak się zaczęło.\nZa pierwszym razem się nie udało. Spróbowali drugi raz i obecnie wykorzystują sztuczną inteligencję do generowania możliwie najlepszych scenariuszy oświetleniowych. Ich system podpowiada zarządcy oświetlenia, która lampa i jak mocno ma świecić w danym momencie. Poznajmy mTap Smart City, start-up specjalizujący się w sterowaniu oświetleniem.\nO czym myślą osoby, które rozwijają biznesy warte miliardy dolarów? Bardzo często chodzi o zdrowie, a konkretnie: o to, aby żyć jak najdłużej. Robią to dla siebie, ale \"przy okazji\" chcą poprawić stan zdrowia ludzkości. Daniel Ek, szef Spotify, tłumaczy, że spędził ponad 10 lat na badaniu niewykorzystanego potencjału w opiece zdrowotnej. W zarządzie jego spółki, Neko Health, jest także współzałożyciel Skype'a. Właśnie pozyskała kilkadziesiąt milionów dolarów finansowania.\nInsee Solutions jest jeszcze na wczesnym etapie rozwoju, co utrudnia dokładne określenie wszystkich wyzwań związanych z prowadzeniem biznesu, ale Mateusz Kasprzak, dyrektor generalny start-upu, cieszy się z panującej w Polsce otwartości na innowacje. — Obserwujemy rosnącą liczbę firm, zarówno krajowych, jak i międzynarodowych, które decydują się na inwestowanie w Polsce, tworząc nowoczesne fabryki i parki przemysłowe — mówi. — To świadczy o atrakcyjności Polski jako miejsca do prowadzenia działalności gospodarczej — dodaje.\nFilip Sobel ma 25 lat i rozwija startup Staffly.pl, który pomaga firmom zmniejszać rotację i dopasowuje osobowość i kompetencje kandydata do oferowanego stanowiska pracy. To przydatna usługa zwłaszcza w branżach, które odnotowują wysoką rotację, takich jak logistyka, produkcja czy obsługa klienta. — Platforma skierowana jest głównie do dużych firm i korporacji — mówi założyciel.\nModel abonamentowy to strategia biznesowa, w której firma oferuje klientom dostęp do produktu lub usługi w zamian za regularne płatności. Zazwyczaj są one miesięczne lub roczne.\nUrazy dna miednicy powstające podczas naturalnych porodów umykają obecnej opiece okołoporodowej. Zastanowiliśmy się, jak sprawić, żeby kobiety jak najszybciej otrzymywały pomoc, a specjaliści, ginekolodzy dostęp do narzędzia, które maksymalnie skróci diagnostykę i pozwoli na wdrożenie najskuteczniejszego leczenia – mówi dr n. med. Katarzyna Borycka założycielka OASIS Diagnostics, firmy, która zajęła drugie miejsce w konkursie Huawei Startup Challenge.\nBrazylia to nie tylko samba, Amazonia i genialni piłkarze, ale też jedna z 10 największych gospodarek na świecie i rynek liczący przeszło 215 mln konsumentów. Polskie startupy mają teraz wielką szansę na podbicie ich serc i portfeli - dzięki akceleratorowi Brasilesia można uzyskać wsparcie mentorskie i nawet do 100 tys. zł na ekspansję w kraju kawy.\nSekret Clebre kryje się nie tylko w małym urządzeniu, które przyklejone do szyi, rejestruje każdy oddech pacjenta, a w metodzie, która może zrewolucjonizować diagnostykę i sposób myślenia o zaburzeniach oddychania - mówi Maciej Migacz, Prezes Zarządu Clebre, zwycięzcy tegorocznej edycji Huawei Startup Challenge.\nCzy nasze medtechy odmienią życie pacjentów na lepsze? Poznajcie przełomowe wynalazki polskich startupów, które mają szanse na międzynarodowy sukces.", "content_hash": "06f9766f33cb9da1e9cf319116391d38ff9570e747bbb8766733f4fb7ce3a445", "text_len": 12388}
{"schema_version": 1, "id": "cb9e67934c02973a94c07b3f3f966368ce0e396e", "url": "https://businessinsider.com.pl/biznes/twoj-dzial-hr-wciaz-uzywa-excela-do-analizy-plac-to-prosta-droga-do-problemow-z/cpz1rvg", "title": "Twój dział HR wciąż używa Excela do analizy płac? To prosta droga do problemów z nowymi przepisami", "category": "Biznes", "scraped_at": "2025-12-23T04:13:39.685493Z", "text": "Twój dział HR wciąż używa Excela do analizy płac? To prosta droga do problemów z nowymi przepisami\nDyrektywa unijna dotycząca jawności i równości wynagrodzeń dla wielu firm brzmi jak kolejny biurokratyczny obowiązek. Jednak w rzeczywistości nowe regulacje definiują na nowo pojęcie efektywności biznesowej.\nOrganizacje, które potraktują zamykanie luki płacowej jako element strategii, a nie przykry obowiązek, zyskają potężne narzędzie do budowania zaufania inwestorów i lojalności talentów. Kluczem do sukcesu nie jest jednak jednorazowy audyt, ale wdrożenie narzędzi, które będą monitorować płace w czasie rzeczywistym.\nZegar tyka. Do czerwca 2026 roku Polska musi zaimplementować przepisy unijnej dyrektywy o równości i jawności wynagrodzeń. Dla biznesu oznacza to koniec tajemnicy płacowej i uznaniowości, która nie znajduje pokrycia w danych. Nowe prawo wymusi na firmach nie tylko raportowanie luki płacowej, ale także udowodnienie, że różnice w zarobkach wynikają z obiektywnych, neutralnych płciowo kryteriów. Co więcej, ciężar dowodu w sprawach o dyskryminację płacową zostanie przeniesiony na pracodawcę.\nWielu właścicieli firm zadaje sobie pytanie: ile to będzie kosztować? Odpowiedź jest złożona. Kosztem są nie tylko ewentualne korekty wynagrodzeń, ale przede wszystkim ryzyko reputacyjne i operacyjne. Jednak mądre organizacje dostrzegają w tym wyzwaniu szansę. Równość płac przestaje być kwestią ideologiczną, a staje się twardym wskaźnikiem efektywności zarządzania kapitałem ludzkim.\nDlaczego Excel już nie wystarczy?\nGłównym problemem, z jakim mierzą się działy finansowe i HR, jest dynamika luki płacowej. Wskaźnik ten nie jest statyczny. Nie powstaje w wyniku jednej, błędnej decyzji zarządu, ale rodzi się z tysięcy mikro decyzji podejmowanych każdego dnia: przy rekrutacji nowego specjalisty, przy awansie menedżerskim czy przyznawaniu premii rocznej.\nTradycyjne metody analityczne, oparte na arkuszach kalkulacyjnych i corocznych przeglądach, są w tym kontekście niewystarczające. Ręczna analiza jest powolna, podatna na błędy ludzkie i pokazuje obraz przeszłości. Firma, która dowiaduje się o istnieniu nieuzasadnionej luki płacowej z rocznego raportu, jest już spóźniona. Musi gasić pożar, zamiast mu zapobiegać.\nTutaj do gry wchodzi technologia i sztuczna inteligencja. Platformy takie jak Levelly.ai zmieniają paradygmat zarządzania wynagrodzeniami. Zamiast reagować na problemy, pozwalają je przewidywać.\nTechnologia w służbie strategii\nLevelly.ai to narzędzie, które automatyzuje proces mierzenia, analizy i monitorowania luki płacowej. Przy pomocy zaawansowanych algorytmów AI system potrafi w kilka sekund przeanalizować strukturę płac w całej organizacji. Identyfikuje nie tylko oczywiste dysproporcje, ale także subtelne anomalie, które mogą umknąć ludzkiemu oku.\nWartość biznesowa takiego rozwiązania leży w jego precyzji i dostarczanych rekomendacjach. Narzędzie bowiem nie tylko diagnozuje, ale też podpowiada rozwiązania. Platforma automatycznie generuje rekomendacje zmian i pozwala symulować scenariusze. Dyrektor finansowy czy dyrektor HR może z jej pomocą sprawdzić, jak planowane podwyżki wpłyną na wskaźnik luki płacowej na przykład za pół roku. To pozwala na świadome planowanie budżetów i unikanie kosztownych korekt w przyszłości.\nCo ważne, Levelly.ai wspiera firmy w najtrudniejszym elemencie wdrażania nowych przepisów – w obiektywnym wartościowaniu stanowisk. System pomaga kategoryzować role pod kątem kryterium pracy o tej samej wartości. A to jeden z warunków spełnienia wymogów prawnych i uniknięcia zarzutów o dyskryminację.\nTransparentność buduje zysk\nWdrożenie narzędzi do monitoringu luki płacowej to także inwestycja w kulturę organizacyjną, która bezpośrednio przekłada się na wyniki finansowe. Badania jasno pokazują, że pracownicy, którzy mają poczucie sprawiedliwości płacowej, są nawet kilkanaście razy bardziej zaangażowani, rzadziej szukają nowej pracy i są bardziej efektywni.\nTransparentność w obszarze wynagrodzeń buduje kapitał zaufania. Firma, która potrafi otwarcie komunikować: „Monitorujemy nasze płace, wiemy, gdzie mamy luki i mamy plan, jak je zamknąć”, zyskuje w oczach pracowników i kandydatów. W dobie niedoboru talentów i rosnącej świadomości pracowników na temat praw i obowiązków pracodawcy, wizerunek uczciwego miejsca pracy jest wymierną wartością.\nCodzienna praca, a nie jednorazowy zryw\nDla pracodawców najważniejsze w tej sytuacji jest zrozumienie, że zamykanie luki płacowej to proces ciągły. Problem nie zostanie rozwiązany poprzez jednorazowe wygenerowanie wzorowego raportu. To praca nad codziennymi decyzjami kadrowymi. Ponieważ każda nowa umowa i każdy aneks zmienia strukturę płac.\nNarzędzia takie jak Levelly.ai pozwalają na bieżący monitoring tych zmian. Dzięki temu organizacja nie musi obawiać się audytów czy pytań ze strony organów nadzorczych. Ma gotowe dane, analizy i plan działania. W erze ESG, gdy kwestie społeczne nabierają równej wagi co wyniki finansowe, zdolność do precyzyjnego zarządzania równością płac staje się jednym z filarów stabilnego i odpowiedzialnego biznesu.\nWłaśnie dlatego warto patrzeć na dyrektywę równościową nie przez pryzmat zagrożeń i uciążliwych obowiązków, ale szans. To moment na uporządkowanie struktur, wdrożenie nowoczesnej analityki i zbudowanie przewagi konkurencyjnej opartej na twardych danych i zaufaniu.", "content_hash": "f46f79359d0d113a9247b2bd29e2c27e0fe5a967bf99d3532a9ec5b973c5cd64", "text_len": 5346}
{"schema_version": 1, "id": "6fdebd9d7636f43f2c055cb7a54aabd10a0ddc89", "url": "https://businessinsider.com.pl/gielda/200-zl-miesiecznie-z-dywidend-i-po-podatku-wklad-poczatkowy-jest-nizszy-niz-moze-sie/4bjw79k", "title": "200 zł miesięcznie z dywidend i po podatku. Wkład początkowy jest niższy niż może się wydawać [DOCHÓD PASYWNY]", "category": "Giełda", "scraped_at": "2025-12-23T04:12:51.405454Z", "text": "Aby wyciągać z giełdy 200 zł miesięcznie z dywidend po podatku, trzeba zbudować portfel, który dowiezie ok. 2963 zł wypłat brutto rocznie. To przekłada się na bardzo różne poziomy kapitału w zależności od strategii — od stabilniejszych obligacji wymagających większego wkładu, po bardziej ryzykowne konstrukcje z wyższym zwrotem, gdzie próg wejścia jest wyraźnie mniejszy.\nWiele osób myśli o stałym, przewidywalnym dopływie gotówki z giełdy, ale zwykle nie wie, od jakiego kapitału zaczyna się dobra kwota wypłat. Jeśli twoim celem jest 200 zł miesięcznie na rękę, musisz patrzeć nie tylko na stopę wypłat, ale też na podatek, ryzyko walutowe i zmienność samych instrumentów.\nW praktyce 200 zł netto oznacza konieczność wygenerowania ok. 247 zł brutto co miesiąc, bo fiskus zabierze 19 proc. Takie założenie pozwala policzyć, jaki kapitał startowy jest potrzebny przy różnych poziomach dochodowości i ryzyka.\nDalsza część pod materiałem wideo:\nPrzygotowaliśmy trzy wersje portfela o miesięcznej dystrybucji: ostrożniejszą, zrównoważoną i agresywną. Różnią się tym, jak bardzo mogą \"falować\" w wycenie oraz jak mały może być wkład na start, żeby dojść do celu.\nWażne: zamieszczone w tekście spółki i wyceny mają wyłącznie charakter informacyjny i nie stanowią rekomendacji ani żadnej innej formy sugestii do zakupu lub sprzedaży produktów finansowych. Decyzje inwestycyjne należy poprzedzić własną analizą ryzyka i sytuacji finansowej.\nSprawdź też: 30 tys. zł na miesiąc w wieku 45 lat. Tak zbudujesz emeryturę z giełdy [DOCHÓD PASYWNY]\nCzytaj także w BUSINESS INSIDER\nDodatkowa gotówka z giełdy\nPrzygotowaliśmy trzy przykładowe portfele z ETF-ów wypłacających dystrybucje co miesiąc, tak żeby cel wyniósł 200 zł netto/mies. (czyli \"na rękę\").\nPrzyjęliśmy standardowe opodatkowanie w Polsce: 19 proc. podatku od dywidend/odsetek (podatek Belki). Wymagana wypłata brutto to więc ok. 246,91 zł/mc, a rocznie brutto ok. 2962,96 zł.\nWażne: stopy dywidendy/yield są zmienne, kursy walut też (większość ETF-ów wypłaca w USD/EUR), więc 200 zł netto może czasami nieco \"pływać\". Warto mieć bufor gotówki na koncie.\nPortfel 1 — niższe ryzyko\n- Szacowany wkład początkowy: 90 tys. 500 zł\n- Szacowana stopa wypłat: 2,65 proc. netto\nTo portfel nastawiony na możliwie stabilne wypłaty, bo opiera się głównie o obligacje skarbowe i korporacyjne inwestycyjnej jakości. Największe ryzyka to zmiany stóp procentowych (spadek cen obligacji) oraz ryzyko walutowe (USD/EUR vs PLN).\nWypłaty są miesięczne, ale ich wysokość będzie się zmieniać wraz z rynkowymi rentownościami i kursem walut. Plusem jest szeroka dywersyfikacja po emitentach i segmentach rynku długu. Minusem jest to, że przez niższy yield potrzebny jest największy kapitał startowy.\nSprawdź też: ETF-y, które mogą zapewnić +40 proc. zysku w 2026 r. [GOTOWE PORTFELE]\nPortfel 2 — średnie ryzyko\n- Szacowany wkład początkowy: 47 tys. zł\n- Szacowana stopa wypłat: 5,11 proc. netto\nPortfel typu \"dochód + dywersyfikacja\", ale z wyraźnie większym ryzykiem kredytowym. W zamian rośnie stopa wypłat, więc spada wymagany kapitał startowy.\nRyzyka: spready kredytowe, możliwe większe wahania wyceny w stresie rynkowym oraz kursie walut (USD) względem PLN. Część equity income może ograniczać potencjał wzrostu w mocnej hossie, bo część dochodu pochodzi z premii opcyjnych.\nTen wariant bywa dobrym kompromisem, jeśli akceptujesz, że wartość portfela może okresowo spadać bardziej niż w wariancie obligacyjnym.\nPortfel 3 — najwyższe ryzyko\n- Szacowany wkład początkowy: 24 tys. 700 zł\n- Szacowana stopa wypłat: 9,72 proc. netto\nTen portfel minimalizuje kapitał startowy, bo opiera się na strategii covered call, która zwykle generuje wysoki bieżący dochód. W zamian bierzesz na siebie duże ryzyko: koncentrację na rynku USA/Nasdaq oraz ryzyko, że długoterminowo łączny zwrot (dochód + zmiana ceny) będzie słabszy niż w klasycznym ETF na wybrany indeks.\nWypłaty mogą być wysokie w jednych okresach i wyraźnie niższe w innych, bo zależą m.in. od zmienności i premii opcyjnych. Dodatkowo dochodzi ryzyko walutowe USD/PLN, które może zmienić 200 zł netto w obie strony (raz mniej, raz więcej). To wariant dla osób, które priorytetowo traktują cashflow i akceptują możliwość \"zjadania\" kapitału przy gorszej koniunkturze.\nAtrakcyjne dywidendy, czyli dochód pasywny z giełdy\nPortfele dywidendowe to praktyczny sposób na zamianę części kapitału w regularny przepływ gotówki, który może finansować bieżące wydatki albo po prostu budować poczucie finansowej stabilności.\nW wariancie ostrożnym płacisz za spokój większym wkładem na start, w zrównoważonym szukasz kompromisu między wysokością wypłat a wahaniami, a w agresywnym minimalizujesz kapitał wejścia kosztem większego ryzyka i potencjalnie słabszego wzrostu wartości portfela w długim terminie.\nWarto budować takie portfele, bo dystrybucje mogą działać jak swojego rodzaju \"płaca z kapitału\", która pomaga trzymać się planu inwestycyjnego nawet wtedy, gdy rynek jest nerwowy.\nRegularny dochód ułatwia też automatyzację inwestowania, bo można reinwestować wypłaty i korzystać z efektu procentu składanego bez dokładania nowych środków. To podejście bywa szczególnie atrakcyjne, gdy chcesz stopniowo ograniczać zależność od wynagrodzenia z pracy lub zdywersyfikować źródła dochodu.\nJednocześnie trzeba pamiętać, że wysokość wypłat nie jest gwarantowana, a kurs walut i zmiany stóp procentowych mogą wpływać na finalne 200 zł \"na rękę\", więc rozsądnie jest utrzymywać bufor i okresowo rebalansować portfel.\nJeśli podejdziesz do tego metodycznie, portfel dywidendowy może stać się prostym, mierzalnym narzędziem do budowania długofalowej niezależności finansowej.\nAutor: Grzegorz Kubera, dziennikarz Business Insider Polska\nNota: zamieszczone w tekście informacje mają wyłącznie charakter informacyjny i nie stanowią rekomendacji inwestycyjnej, informacji rekomendującej lub sugerującej strategię inwestycyjną w rozumieniu obowiązujących przepisów ani żadnej innej formy porady dotyczącej zakupu lub sprzedaży produktów finansowych.", "content_hash": "142d0a620630a49c8f087e9578b799fc5cb825198c8983a71bdf461cd00a12ed", "text_len": 6008}
{"schema_version": 1, "id": "150f61c2237b5ef2a618973fb9654b961623eb5f", "url": "https://businessinsider.com.pl/gielda/akcje", "title": "Notowania giełdowe akcji na GPW - sprawdź na Businessinsider.com.pl", "category": "Giełda", "scraped_at": "2025-12-23T04:12:36.612859Z", "text": "z dn. 23.12.2025 godz. 05:08", "content_hash": "b892d90b25aa5c1429245d4ecd5cde1b0b7446862ff8cd6c0cb297b362c8f119", "text_len": 28}
{"schema_version": 1, "id": "9231472a16e2a48dea3c886ab61f4cd6b2e9083d", "url": "https://businessinsider.com.pl/gielda/akcje/profil", "title": "header-search-button", "category": "Giełda", "scraped_at": "2025-12-23T04:12:45.168391Z", "text": "Brak danych\nBrak danych\nBrak danych\nBrak danych\nBrak danych\nBrak danych\nBrak danych\nBrak danych", "content_hash": "553b410bfd62d504108ab1166c8692097dee0b739e6f31a896cf06c082e8eefc", "text_len": 95}
{"schema_version": 1, "id": "427eeb631d0c8e224dcac467f1238bbd7a923dad", "url": "https://businessinsider.com.pl/gielda/indeks-polski", "title": "header-search-button", "category": "Giełda", "scraped_at": "2025-12-23T04:12:43.959737Z", "text": "Brak danych\nBrak danych\nBrak danych\nBrak danych", "content_hash": "92ee3a5365c2a18a34624b26f9e86c482b580ba0664235fab5affcd14c4a567d", "text_len": 47}
{"schema_version": 1, "id": "6a1a1c4c6cb3b0f52dfef4d13918684627198422", "url": "https://businessinsider.com.pl/gielda/indeksy", "title": "Indeksy giełdowe. Giełda GPW", "category": "Giełda", "scraped_at": "2025-12-23T04:12:35.298634Z", "text": "Wybierz zakres", "content_hash": "80374bd152eba3fb692d4a69819c7d0d7db6882b0205adf6ef69cc00616563c3", "text_len": 14}
{"schema_version": 1, "id": "a8be15d28442d3307f1eb4a02882340a78497902", "url": "https://businessinsider.com.pl/gielda/kalendarium-gieldowe", "title": "Kalendarium giełdowe", "category": "Giełda", "scraped_at": "2025-12-23T04:12:41.555990Z", "text": "Na Śląsku powstanie olbrzymia farma fotowoltaiczna. Kwota robi wrażenie\n200 zł miesięcznie z dywidend i po podatku. Wkład początkowy jest niższy niż może się wydawać [DOCHÓD PASYWNY]\nEmerytura z dywidend. Zyskaj 18 tys. zł miesięcznie \"dodatku\" z giełdy [GOTOWE PORTFELE]\nKurs JPY/PLN 19 grudnia 2025 r.\nKurs EUR/PLN 19 grudnia 2025 r.\nKurs USD/PLN 19 grudnia 2025 r.\nKurs CHF/PLN 19 grudnia 2025 r.\nKurs GBP/PLN 19 grudnia 2025 r.\nKurs NOK/PLN 19 grudnia 2025 r.\nKurs CZK/PLN 19 grudnia 2025 r.\nKurs SEK/PLN 19 grudnia 2025 r.\nKurs DKK/PLN 19 grudnia 2025 r.\nKurs HUF/PLN 19 grudnia 2025 r.\nKurs TRY/PLN 19 grudnia 2025 r.\nPolska spółka w top 50 poleceń Bloomberga na 2026 r. \"Warta uważnej obserwacji\"\nNajbogatszy Polak domyka interes z największą polską firmą. Wartość transakcji robi wrażenie\nKurs JPY/PLN 18 grudnia 2025 r.\nKurs USD/PLN 18 grudnia 2025 r.\nKurs EUR/PLN 18 grudnia 2025 r.\nKurs CHF/PLN 18 grudnia 2025 r.\nKurs GBP/PLN 18 grudnia 2025 r.\nKurs CZK/PLN 18 grudnia 2025 r.\nKurs NOK/PLN 18 grudnia 2025 r.\nKurs SEK/PLN 18 grudnia 2025 r.\nKurs DKK/PLN 18 grudnia 2025 r.\nKurs HUF/PLN 18 grudnia 2025 r.\nKurs TRY/PLN 18 grudnia 2025 r.\nBenzyna w Orlenie najtańsza od ponad czterech lat. Cieszmy się chwilą\nNowy prezes JSW Koks. Poprzedni zrezygnował\nKurs MetaX wystrzelił o 700 proc. Trudno o lepszy start na giełdzie\nCoreWeave była ulubieńcem Wall Street tego roku. Dziś jest \"kanarkiem\" ostrzegającym przed bańką AI\n15 tys. zł miesięcznie z dywidend w 5 lat? Tak możesz dojść do dużej premii [GOTOWE PORTFELE]\nKurs JPY/PLN 17 grudnia 2025 r.\nKurs EUR/PLN 17 grudnia 2025 r.", "content_hash": "1885c4be3d3c079c503a4a135d07c68c1aaf94f297819de4c545fb25ef1685f3", "text_len": 1588}
{"schema_version": 1, "id": "6016a5f6d31a460a6e0a0861bcfd1975e5da96be", "url": "https://businessinsider.com.pl/gielda/komunikaty-gieldowe", "title": "Komunikaty giełdowe", "category": "Giełda", "scraped_at": "2025-12-23T04:12:40.397508Z", "text": "z dn. 23.12.2025 godz. 05:09", "content_hash": "b1eac76b5754062098a21af30036c84f4a9255a7adf884920f995c2a94acd76b", "text_len": 28}
{"schema_version": 1, "id": "cb38225e75288ac333adf6f39e066873cc827cfd", "url": "https://businessinsider.com.pl/gielda/kryptowaluty", "title": "Kryptowaluty - notowania", "category": "Giełda", "scraped_at": "2025-12-23T04:12:42.771235Z", "text": "Kryptowaluty - najnowsze artykuły\nTo miasto stawia na bitcoina. Kryptowalutą zapłacisz nawet za przedszkole\nRodzina Trumpów wzbogaciła się o 5 mld dol. Wszystko dzięki WLFI\nOd tego zacznij naukę inwestowania w kryptowaluty [PORADNIK]\nJak inwestować w kryptowaluty. Ważne zasady i informacje [PORADNIK]\nEl Zonte – plaża, surfing i bitcoin. Oto małe miasteczko, które zmienia finanse świata\nKryptowaluty \"niezgodne z dobrymi obyczajami\", ale podatki trzeba płacić. Ministerstwo Cyfryzacji z zaskakującą decyzją\nTo miasto stawia na bitcoina. Kryptowalutą zapłacisz nawet za przedszkole\nRodzina Trumpów wzbogaciła się o 5 mld dol. Wszystko dzięki WLFI\nOd tego zacznij naukę inwestowania w kryptowaluty [PORADNIK]\nJak inwestować w kryptowaluty. Ważne zasady i informacje [PORADNIK]\nEl Zonte – plaża, surfing i bitcoin. Oto małe miasteczko, które zmienia finanse świata\nKryptowaluty \"niezgodne z dobrymi obyczajami\", ale podatki trzeba płacić. Ministerstwo Cyfryzacji z zaskakującą decyzją\nToken Donalda Trumpa największym przegranym w rankingu kryptowalut po sporze z Muskiem\n$Trump daje zarobić? Policzyli zyski i straty z kryptowaluty prezydenta USA\nKrach krypto. Bitcoin i inne kryptowaluty ofiarą pesymizmu na rynkach\n\"Cyfrowy Fort Knox\". Trump tworzy strategiczne rezerwy Bitcoinów\nCardano z zyskiem 52 proc. jednego dnia. Donald Trump \"ożywił\" niegdyś popularną kryptowalutę\nKurs bitcoina krwawi przez cła Trumpa. Kryptowaluty największymi ofiarami wojny celnej\nNie tylko Trump i jego żona. Swoją kryptowalutę wypuścił też… pastor z inauguracji\nBitcoin z rekordem wyceny to nic szczególnego. Inne kryptowaluty mają nawet po 4000 proc. zysku\nBitcoin z kapitalizacją wyższą niż srebro. Prognozy sięgają już 200 tys. dol.\n\"Bitcoin będzie wart 13 mln dol.\" Największy fan wyda na niego kolejne miliardy\nBitcoin nie ma szans. Ta kryptowaluta generuje jeszcze wyższy zysk i jest droższa niż ING\nDonald Trump wygrywa wybory. Sektor kryptowalut liczy nie tylko na wzrosty wycen\nPutin zalegalizował bitruble. To sposób na sankcje\nTrump zabiega o branżę kryptowalut. Zapowiada \"koniec prześladowań\"\nFundusze ETF oparte na Bitcoinie są wyjątkiem. Ethereum raczej bez szans\nNiemiecka policja przejęła 50 tys. Bitcoinów. Nietypowy wynik śledztwa\nBitcoin rośnie przez cały rok. Sięgnął ponad 44 tys. dolarów, a co dalej?\nBitcoin osiąga 18-miesięczne maksimum. Co stoi za dużym wzrostem największej kryptowaluty?\nTether zamraża portfele kryptowalut. Były powiązane z terroryzmem i działaniami wojennymi w Izraelu i na Ukrainie\nPolacy twierdzą, że znają kryptowaluty. Co piąty z nich korzystający padł ofiarą oszustwa\nBitcoin i Ether notują duże spadki. W tle globalne regulacje kryptowalut\nZa kratkami Sam Bankman-Fried nie ma dostępu do Adderallu i wegańskich posiłków\nDuże spadki Bitcoina. Co mogło spowodować wyprzedaż i dlaczego może zwiastować dalsze kłopoty\nLiechtenstein otwiera się na kryptowaluty. Pozwoli płacić bitcoinem za usługi państwowe\nSzefowa EBC: Kryptowaluty są oparte na niczym. Klienci powinni mieć ograniczone możliwości inwestycji\nUkraina zalegalizowała kryptowaluty. Mają pomóc w wojnie z Rosją\nTransakcja bitcoinem emituje tyle CO2, co gospodarstwo domowe przez trzy tygodnie\nWykopano już 90 proc. wszystkich bitcoinów", "content_hash": "7082fd0da576bb271d5311aacfd226d6cdf0b37a22460aeefecbd28597e71c55", "text_len": 3229}
{"schema_version": 1, "id": "cdd50ecbd4f13a51e82f5e1dee1c1bef3d583394", "url": "https://businessinsider.com.pl/gielda/kursy-walut", "title": "Kursy walut – notowania walutowe", "category": "Giełda", "scraped_at": "2025-12-23T04:12:33.794640Z", "text": "Na Śląsku powstanie olbrzymia farma fotowoltaiczna. Kwota robi wrażenie\n200 zł miesięcznie z dywidend i po podatku. Wkład początkowy jest niższy niż może się wydawać [DOCHÓD PASYWNY]\nEmerytura z dywidend. Zyskaj 18 tys. zł miesięcznie \"dodatku\" z giełdy [GOTOWE PORTFELE]\nKurs JPY/PLN 19 grudnia 2025 r.\nKurs EUR/PLN 19 grudnia 2025 r.\nKurs USD/PLN 19 grudnia 2025 r.\nKurs CHF/PLN 19 grudnia 2025 r.\nKurs GBP/PLN 19 grudnia 2025 r.\nKurs NOK/PLN 19 grudnia 2025 r.\nKurs CZK/PLN 19 grudnia 2025 r.\nKurs SEK/PLN 19 grudnia 2025 r.\nKurs DKK/PLN 19 grudnia 2025 r.\nKurs HUF/PLN 19 grudnia 2025 r.\nKurs TRY/PLN 19 grudnia 2025 r.\nPolska spółka w top 50 poleceń Bloomberga na 2026 r. \"Warta uważnej obserwacji\"\nNajbogatszy Polak domyka interes z największą polską firmą. Wartość transakcji robi wrażenie\nKurs JPY/PLN 18 grudnia 2025 r.\nKurs EUR/PLN 18 grudnia 2025 r.\nKurs USD/PLN 18 grudnia 2025 r.\nKurs CHF/PLN 18 grudnia 2025 r.\nKurs GBP/PLN 18 grudnia 2025 r.\nKurs CZK/PLN 18 grudnia 2025 r.\nKurs NOK/PLN 18 grudnia 2025 r.\nKurs SEK/PLN 18 grudnia 2025 r.\nKurs DKK/PLN 18 grudnia 2025 r.\nKurs HUF/PLN 18 grudnia 2025 r.\nKurs TRY/PLN 18 grudnia 2025 r.\nBenzyna w Orlenie najtańsza od ponad czterech lat. Cieszmy się chwilą\nNowy prezes JSW Koks. Poprzedni zrezygnował\nKurs MetaX wystrzelił o 700 proc. Trudno o lepszy start na giełdzie\nCoreWeave była ulubieńcem Wall Street tego roku. Dziś jest \"kanarkiem\" ostrzegającym przed bańką AI\n15 tys. zł miesięcznie z dywidend w 5 lat? Tak możesz dojść do dużej premii [GOTOWE PORTFELE]\nKurs JPY/PLN 17 grudnia 2025 r.\nKurs EUR/PLN 17 grudnia 2025 r.", "content_hash": "0a6102cb9fa8081cf651c2c4c63666bb72a98f4900ff50a0f47673a368d403a6", "text_len": 1588}
{"schema_version": 1, "id": "c23f04c67523c4e0146ac7ced31831e6a34c9bef", "url": "https://businessinsider.com.pl/gielda/kursy-walut/profil", "title": "Notowania walutowe", "category": "Giełda", "scraped_at": "2025-12-23T04:12:46.344318Z", "text": "Giełda i waluty - artykuły", "content_hash": "63b7f329b8c74db6d186ced9db7a7dffde4c5ffcf2b9931ac0ad99ea80656543", "text_len": 26}
{"schema_version": 1, "id": "7a4c82b8eb41d07edd348cb0e70f3eff964b2b44", "url": "https://businessinsider.com.pl/gielda/obligacje", "title": "Obligacje", "category": "Giełda", "scraped_at": "2025-12-23T04:12:39.148188Z", "text": "Na Śląsku powstanie olbrzymia farma fotowoltaiczna. Kwota robi wrażenie\n200 zł miesięcznie z dywidend i po podatku. Wkład początkowy jest niższy niż może się wydawać [DOCHÓD PASYWNY]\nEmerytura z dywidend. Zyskaj 18 tys. zł miesięcznie \"dodatku\" z giełdy [GOTOWE PORTFELE]\nKurs JPY/PLN 19 grudnia 2025 r.\nKurs EUR/PLN 19 grudnia 2025 r.\nKurs USD/PLN 19 grudnia 2025 r.\nNa Śląsku powstanie olbrzymia farma fotowoltaiczna. Kwota robi wrażenie\n200 zł miesięcznie z dywidend i po podatku. Wkład początkowy jest niższy niż może się wydawać [DOCHÓD PASYWNY]\nEmerytura z dywidend. Zyskaj 18 tys. zł miesięcznie \"dodatku\" z giełdy [GOTOWE PORTFELE]\nKurs JPY/PLN 19 grudnia 2025 r.\nKurs EUR/PLN 19 grudnia 2025 r.\nKurs USD/PLN 19 grudnia 2025 r.\nKurs CHF/PLN 19 grudnia 2025 r.\nKurs GBP/PLN 19 grudnia 2025 r.\nKurs NOK/PLN 19 grudnia 2025 r.\nKurs CZK/PLN 19 grudnia 2025 r.\nKurs SEK/PLN 19 grudnia 2025 r.\nKurs DKK/PLN 19 grudnia 2025 r.\nKurs HUF/PLN 19 grudnia 2025 r.\nKurs TRY/PLN 19 grudnia 2025 r.\nPolska spółka w top 50 poleceń Bloomberga na 2026 r. \"Warta uważnej obserwacji\"\nNajbogatszy Polak domyka interes z największą polską firmą. Wartość transakcji robi wrażenie\nKurs JPY/PLN 18 grudnia 2025 r.\nKurs EUR/PLN 18 grudnia 2025 r.\nKurs USD/PLN 18 grudnia 2025 r.\nKurs CHF/PLN 18 grudnia 2025 r.\nKurs GBP/PLN 18 grudnia 2025 r.\nKurs CZK/PLN 18 grudnia 2025 r.\nKurs NOK/PLN 18 grudnia 2025 r.\nKurs SEK/PLN 18 grudnia 2025 r.\nKurs DKK/PLN 18 grudnia 2025 r.\nKurs HUF/PLN 18 grudnia 2025 r.\nKurs TRY/PLN 18 grudnia 2025 r.\nBenzyna w Orlenie najtańsza od ponad czterech lat. Cieszmy się chwilą\nNowy prezes JSW Koks. Poprzedni zrezygnował\nKurs MetaX wystrzelił o 700 proc. Trudno o lepszy start na giełdzie\nCoreWeave była ulubieńcem Wall Street tego roku. Dziś jest \"kanarkiem\" ostrzegającym przed bańką AI\n15 tys. zł miesięcznie z dywidend w 5 lat? Tak możesz dojść do dużej premii [GOTOWE PORTFELE]\nKurs JPY/PLN 17 grudnia 2025 r.\nKurs EUR/PLN 17 grudnia 2025 r.", "content_hash": "fad246ff611892373404b96c0ee7a37169d14e26d6fcd0bb2fe868cd245bdedc", "text_len": 1956}
{"schema_version": 1, "id": "1fbf4485e7593f3ad09d8552c1aa05e3982ecb23", "url": "https://businessinsider.com.pl/gielda/obligacje/skarbowe", "title": "header-search-button", "category": "Giełda", "scraped_at": "2025-12-23T04:12:49.001117Z", "text": "Brak danych\nBrak danych\nBrak danych", "content_hash": "0787aa009069aa447b44a735a78d32c55e11dca04d0c4aec1663602589aff47f", "text_len": 35}
{"schema_version": 1, "id": "9d71eb4bfed61f7aa8ae55af3e7252949cd87fd2", "url": "https://businessinsider.com.pl/gielda/olbrzymia-farma-fotowoltaiczna-powstanie-na-slasku-kwota-robi-wrazenie/0tqhfdj", "title": "Na Śląsku powstanie olbrzymia farma fotowoltaiczna. Kwota robi wrażenie", "category": "Giełda", "scraped_at": "2025-12-23T04:12:50.225295Z", "text": "Notowania\nWALUTY\nGIEŁDA\nSUROWCE\nNa Śląsku powstanie olbrzymia farma fotowoltaiczna. Kwota robi wrażenie\nNa Śląsku są już rozbudowane linie energetyczne na potrzeby elektrowni węglowych, więc ta lokalizacja ma ułatwione możliwości podłączenia również odnawialnych źródeł energii. Szczególnie ważne jest to dla obecnych producentów prądu z węgla, którzy mają do wykorzystania tereny po zamykanych elektrowniach. To może wykorzystać Tauron, który dostał właśnie olbrzymią pożyczkę z KPO na budowę farm fotowoltaicznych. Za te środki powstanie jedna z największych farm w Polsce.\nPolska to nie jest najlepsze miejsce do produkcji energii akurat ze światła słonecznego. W bieżącym roku panele pracowały efektywnie średnio przez 83 godziny miesięcznie, w 2024 r. średnio po 78 godzin — wynika z przeliczenia danych ENTSOE i ARE. Nasłonecznienie nie należy do najlepszych na świecie. Dwa razy więcej energii dają panele w Portugalii, a trzy razy tyle we Włoszech. Jednak to nie zraża inwestorów, w tym jednej z państwowych spółek energetycznych.\nCzytaj też: Fotowoltaika. Nie tylko tania energia, ważna gwarancja jej dostaw\nPaństwowy Tauron oraz prywatna R.Power podpisały w poniedziałek umowy z BGK na łącznie blisko 500 mln zł pożyczek z KPO na farmy fotowoltaiczne (PV) na Śląsku i w woj. lubuskim — poinformowali przedstawiciele resortu klimatu i BGK na uroczystym podpisaniu umów w MKiŚ.\nDalszy ciąg tekstu pod materiałem wideo\nChodzi o dwie umowy z BGK: na 268,65 mln zł pożyczki z KPO z Tauronem na farmę PV w lokalizacji Mysłowice i Ogrodzieniec w woj. śląskim o mocy 120 MW, która ma być zrealizowana do grudnia 2027, oraz 206,67 mln zł pożyczki z KPO z R.Power na farmę PV Żary-Marciszów o mocy 127 MW, która ma być zrealizowana do czerwca 2029.\nDla porównania, największa farma fotowoltaiczna w Polsce o mocy 200 MW postawiona przez Respect Energy w Zwartowie kosztowała około 200 mln euro. Poza tym powstawały jednak dotąd jednostki o kosztach nie przekraczających 200 mln zł.\nCzytaj też: Fotowoltaika nadal opłacalna z „Prąd jak Powietrze”\nW przypadku farmy Mysłowice zakończono już pierwszy etap inwestycji o mocy 37 MW. Ta jedna z największych farm PV Tauronu powstała na zrekultywowanym składowisku odpadów paleniskowych w miejscowości Mysłowice-Dziećkowice w województwie śląskim. Zajmuje powierzchnię 56 ha, co jest równe powierzchni 80 boisk do piłki nożnej — podaje Tauron na swoich stronach.\n70 mld zł na energetykę, z czego 60 mld zł na rozbudowę sieci\n— Staramy się cały czas zasilać kapitałem transformację energetyczną [...], dzisiaj podpisujemy umowy na łącznie ok. 500 mln zł na farmy PV na Śląsku i w woj. lubuskim. To część ogromnego Funduszu Wsparcia Energetyki (FWE) na ponad 70 mld zł, z którego BGK zaalokował 90 proc. środków — powiedział wiceminister klimatu i środowiska Krzysztof Bolesta, zaznaczając, że z tego ok. 60 mld zł zostało przeznaczone na sieci. Rozbudowa sieci jest konieczna właśnie z powodu instalacji rozproszonych źródeł energii, czyli OZE.\nZ kolei pierwsza wiceprezes BGK Marta Postuła zapowiedziała, że pozostałe środki (10 proc.) mogą zostać zakontraktowane w pierwszym kwartale 2026 r.\n— Mamy nadzieję wszystkie umowy podpisać w pierwszym kwartale przyszłego roku — powiedziała Postuła.\nW tym programie KPO pożyczki mogą być przyznane na rzecz projektów OZE o wartości powyżej 200 mln zł.", "content_hash": "43257e45145da844cf89f3e47780bb8206aeb623f4a5ca991f9a4a2caf419bd8", "text_len": 3338}
{"schema_version": 1, "id": "4ef77fae41b9b02085091447fa5327923e818d30", "url": "https://businessinsider.com.pl/gielda/surowce", "title": "Surowce", "category": "Giełda", "scraped_at": "2025-12-23T04:12:37.912605Z", "text": "Surowce - najnowsze artykuły", "content_hash": "90388ab955d8592eba26f109c8db275be65f8208c3523aaa55daf3c54f117102", "text_len": 28}
{"schema_version": 1, "id": "7a73d94a7aa27af84e3d6cad58791afaad896da7", "url": "https://businessinsider.com.pl/gielda/towary/undefined", "title": "Surowce", "category": "Giełda", "scraped_at": "2025-12-23T04:12:47.710720Z", "text": "Surowce - najnowsze artykuły", "content_hash": "90388ab955d8592eba26f109c8db275be65f8208c3523aaa55daf3c54f117102", "text_len": 28}
{"schema_version": 1, "id": "e535a6b23a3f6f200832079532cbdbde1e7b852d", "url": "https://businessinsider.com.pl/gospodarka/brytyjski-dowodca-alarmuje-rosyjskie-okrety-podwodne-zagrazaja-infrastrukturze/9905f2g", "title": "Rosja rozwija zdolności podwodne. Brytyjski generał ostrzega przed zagrożeniem dla infrastruktury", "category": "Gospodarka", "scraped_at": "2025-12-23T04:12:27.774403Z", "text": "Rosja rozwija zdolności podwodne. Brytyjski generał ostrzega przed zagrożeniem dla infrastruktury\nRosja intensyfikuje swoje działania w zakresie podwodnych operacji wojskowych, co może stanowić poważne zagrożenie dla międzynarodowej infrastruktury krytycznej — ostrzega dowódca brytyjskiej Królewskiej Marynarki Wojennej, gen. Gwyn Jenkins. W rozmowie z dziennikiem \"Financial Times\", opublikowanej w poniedziałek, generał podkreślił, że rosyjskie okręty podwodne mogą być wykorzystywane do uszkadzania kabli i rurociągów na dużych głębokościach.\nGen. Gwyn Jenkins przypomniał, że Kreml wznowił inwestycje w zespół Głównego Zarządu Badań Głębinowych (GUGI) — elitarną jednostkę zajmującą się sabotażem na obiektach pod wodą, funkcjonującą przy ministerstwie obrony.\nDalsza część artykułu pod materiałem wideo:\nOcenił przy tym, że Wielka Brytania nie może pozwolić sobie na ignorowanie zagrożenia, jakie stwarzają zaawansowane możliwości Rosji w zakresie działań podwodnych, które \"ciągle się rozwijają\".\n— Widzimy, że możliwości GUGI w zakresie działań pod powierzchnią (wody) są ponownie rozwijane. (...) Wiemy, że (Rosjanie) mieli pewne problemy z tym programem. Wygląda na to, że go zresetowali. Spodziewamy się więc, że ponownie go uruchomią — powiedział rozmówca \"FT\". Jak zauważył, Moskwa \"kontynuowała inwestowanie\" w GUGI pomimo kosztów militarnych ponoszonych w związku z prowadzeniem wojny w Ukrainie.\nZdaniem Jenkinsa GUGI może obsługiwać okręty podwodne na ekstremalnych głębokościach, co \"daje Moskwie możliwość podjęcia działań fizycznych, jeśli będzie tego chciała\". Generał odmówił podania szczegółów, na czym miałyby polegać te działania.\nJak przekazała gazeta, eksperci ds. wojskowości zasugerowali, że rosyjskie okręty podwodne mogą podkładać ładunki wybuchowe w miejscach, gdzie łączą się kable.\nCzytaj także: Infrastruktura krytyczna Rosji pod ostrzałem. Putin szykuje mobilizację rezerwistów\nRedakcja brytyjskiego dziennika zwróciła uwagę na fakt, że choć GUGI \"prowadzi podwodne misje od kilkudziesięciu lat, jej działania są ściśle tajne, a dowódcy marynarki wojennej Wielkiej Brytanii do niedawna odmawiali przyznania, że ta jednostka w ogóle istnieje lub udzielenia informacji na temat jej działań\".", "content_hash": "41dcb47f0078f8a925cedfaec4c49d8caf408cbfbee2defb30a32a3ed0cc8f7d", "text_len": 2225}
{"schema_version": 1, "id": "b290ab316cd7c86050ac37eaa25ebb384643db69", "url": "https://businessinsider.com.pl/gospodarka/chiny-wprowadzaja-cla-na-produkty-mleczne-z-ue-spor-handlowy-narasta/hvmmwer", "title": "Unia Europejska pod presją Chin. Wojna celna nabiera tempa", "category": "Gospodarka", "scraped_at": "2025-12-23T04:12:24.203707Z", "text": "Unia Europejska pod presją Chin. Wojna celna nabiera tempa\nChiny ogłosiły wprowadzenie tymczasowych ceł na unijne produkty mleczne. Decyzja ta, uznawana jeest za odpowiedź na działania Unii Europejskiej w sprawie ceł na chińskie pojazdy elektryczne. Nowe regulacje wejdą w życie już we wtorek.\nChińskie Ministerstwo Handlu informuje, że decyzja o wprowadzeniu ceł jest wynikiem zakończenia pierwszego etapu dochodzenia, które miało sprawdzić, czy importowane z Europy produkty są subsydiowane przez państwa producentów. Pekin twierdzi, że tak jest, co szkodzi lokalnym producentom.\nDalsza część artykułu pod materiałem wideo:\n\"Znaleźliśmy dowody na to, że unijny nabiał jest subsydiowany, co wpływa negatywnie na nasz rynek\" — oświadczyło ministerstwo.\nW efekcie tego dochodzenia, jak twierdzą władze w Pekinie, podjęto decyzję o wprowadzeniu nowych restrykcji. Cła mają wynosić od 21,9 proc. do 42,7 proc. , przy czym większość importerów zapłaci około 30 proc.\nNajniższą stawkę, 21,9 proc., zapłaci włoska firma Sterilgarda Alimenti SpA, podczas gdy najwyższą — 42,7 proc. — obciążone zostaną FrieslandCampina Belgium i FrieslandCampina Nederland. Firmy, które nie uczestniczyły w dochodzeniu, również zostaną objęte najwyższą stawką.\nEskalacja napięć handlowych między Unią Europejską i Chinami\nRelacje handlowe między Chinami a Unią Europejską zaostrzyły się w 2023 r., gdy Komisja Europejska wszczęła dochodzenie wobec chińskich pojazdów elektrycznych.\nW odpowiedzi Pekin nałożył już wcześniej cła na import brandy i wieprzowiny z UE, a teraz rozszerzył je na produkty mleczne. Jak zauważają analitycy, chińskie działania są postrzegane jako odwet za politykę handlową Brukseli.\nCzytaj także: Zacznijmy się żegnać z Temu i Shein. Bruksela przyśpiesza cło na paczki\nMimo to, Chiny kilkukrotnie łagodziły swoje stanowisko, zmniejszając wysokość ceł w ostatecznych decyzjach. Tak było w przypadku wieprzowiny, a podobny scenariusz może dotyczyć również nabiału. Wysoki rangą dyplomata europejski w Pekinie przyznał, że negocjacje w sprawie ceł na pojazdy elektryczne nadal trwają, choć rozmowy miały zakończyć się w zeszłym tygodniu.\nLokalny przemysł mleczarski zyskuje\nNowe cła mogą przynieść ulgę chińskim producentom mleka, którzy od dłuższego czasu zmagają się z trudnościami. Spadające ceny, nadmiar produkcji oraz niższy popyt wynikający z malejącej liczby urodzeń i bardziej świadomych kosztów konsumentów wpłynęły na sytuację lokalnego rynku.\nW 2023 r. Chiny, trzeci największy producent mleka na świecie, wezwały do ograniczenia produkcji i wycofania mniej wydajnych krów.\nCzytaj także: Chiny wprowadzają cła na alkohole z UE. Tyle wyniosą stawki\nWedług danych, w 2024 roku Chiny zaimportowały produkty mleczne z UE o wartości 589 mln dol., co jest wartością zbliżoną do tej z 2023 r. Wprowadzenie ceł może jednak wpłynąć na zmniejszenie tego wolumenu.", "content_hash": "2a84e65c04c13c34a4c876d17ce356c5cd37629746d927f30c668316c733b338", "text_len": 2863}
{"schema_version": 1, "id": "c4d36563729c3e5d02e5673f63f9849fcd126235", "url": "https://businessinsider.com.pl/gospodarka/czy-brexit-jeszcze-szkodzi-pkb-wielkiej-brytanii-wyprzedza-trzy-najwieksze-gospodarki/b73wm1x", "title": "Czy brexit jeszcze szkodzi? Gospodarka Wielkiej Brytanii a trzy największe gospodarki Unii", "category": "Gospodarka", "scraped_at": "2025-12-23T04:12:26.598197Z", "text": "Czy brexit jeszcze szkodzi? Gospodarka Wielkiej Brytanii a trzy największe gospodarki Unii\nGdy Wielka Brytania była w Unii Europejskiej, jej PKB dawał drugie, a czasem trzecie miejsce we Wspólnocie. O drugie miejsce Zjednoczone Królestwo biło się z Francją. Najnowsze dane pokazują, że Brytyjczycy w skali Europy o to drugie miejsce wciąż walczą.\nCzęsto pokazuje się negatywne aspekty wyjścia Wielkiej Brytanii z Unii Europejskiej i ile ten kraj stracił na brexicie. Rozstanie z Wspólnotą naruszyło wiele łańcuchów handlowych, utrudniły wzajemny handel, pojawiły się przez jakiś czas puste półki w sklepach, były kłopoty z dostępem przedsiębiorstw do siły roboczej. Ale gdy się zestawi brytyjskie wyniki gospodarcze, szczególnie te ostatnie nie z całą Unią, a tylko z trzema największymi gospodarkami wspólnoty, to wnioski mogą już nie być tak negatywne.\nPrzypomnijmy wyniki największy gospodarek Unii Europejskiej z trzeciego kwartału: Niemcy wzrost o 0,3 proc. rok do roku, Francja wzrost o 0,9 proc., Włochy wzrost o 0,6 proc.\nDalszy ciąg tekstu pod materiałem wideo\nNa tym tle, a nie na tle całej Unii, której napęd dają mniejsze gospodarki, wynik Brytyjczyków mogą już robić wrażenie pozytywne. W trzecim kwartale zgodnie z drugim szacunkiem wzrost PKB wyniósł tam 1,3 proc. — jak podaje brytyjski GUS, czyli ONS.\nTo wolniej niż w poprzednim kwartale (+1,4 proc. rdr), ale za to równo na poziomie drugiego kwartału br. Taki wzrost może nie imponować krajom Azji, ani nawet Polsce, które rosła w trzecim kwartale o 3,8 proc. rdr, ale już największe gospodarki Unii patrzą z zazdrością.\nOd realnego opuszczenia Unii przez Wielką Brytanię w 2020 r. jej PKB wzrósł łącznie o 2 proc. z uwzględnieniem trzeciego kwartału br. W przypadku Niemiec był to spadek o 0,1 proc. Szybciej rosła natomiast Francja (+5 proc.), a jeszcze szybciej Włochy (+6,3 proc.). Ściganie się Francją z racji jej problemów na poziomie politycznym i problemów z budżetem państwa oraz z zadłużeniem jest obecnie jednak ułatwione, więc Wielka Brytania w tym tempie wzrostu może nie mieć problemu z zajmowaniem pozycji wicelidera.\nDla porównania, Polska zyskała w tym czasie 18,3 proc., a w Europie wyprzedziło nas jeszcze siedem krajów, na czele z: Irlandią (+49,8 proc.), Turcją (+36,1 proc.), Maltą (+35,5 proc.) oraz Cyprem (+30,1 proc.) — wynika z danych Eurostatu.\nCo zdecydowało o PKB Wielkiej Brytanii?\nNa roczny wzrost PKB największy wpływ miały usługi (+1,4 proc. rdr), szczególnie działalność pomocnicza w usługach finansowych i ubezpieczeniowych (+2,3 proc. rdr). Produkcja przemysłowa spadła rok do roku o 0,2 proc., prywatne wydatki konsumpcyjne wzrosły o 0,7 proc. rdr, konsumpcja sektora rządowego o 1,6 proc., a akumulacja kapitału o 2,9 proc., w tym inwestycje — o 2,7 proc. rdr.\nCzytaj też: Wielka Brytania i budżet na przyszły rok. Plany podniesienia podatków\nRealny produkt krajowy brutto (PKB) Wielkiej Brytanii wzrósł o 0,1 proc. kwartał do kwartału bez korekty, w porównaniu ze wzrostem o 0,2 proc. w kwartale drugim. Jeśli chodzi o szczegóły, wzrost w ostatnim kwartale był napędzany przez usługi (wzrost o 0,2 proc. kdk) i budownictwo (+0,2 proc. kdk). \"Sektor produkcyjny zanotował spadek o 0,3 proc.\" — czytamy w informacji ONS.\nSzacuje się, że realny PKB na mieszkańca nie wzrósł w ostatnim kwartale, a wzrósł o 0,9 proc. w porównaniu z tym samym kwartałem rok wcześniej.\nSpadek dochodów rozporządzalnych w Wielkiej Brytanii\nRealny dochód rozporządzalny gospodarstw domowych na osobę spadł o 0,8 proc. w ostatnim kwartale, po tym, jak w poprzednim kwartale nie zanotowano żadnych zmian.\nWskaźnik oszczędności gospodarstw domowych zmniejszył się w tym kwartale o 0,7 punktu procentowego do 9,5 proc., co było spowodowane spadkiem udziału oszczędności niezwiązanych z emeryturami.\nSzacuje się, że nominalny PKB wzrósł o 1,0 proc. w trzecim kwartale 2025 r. (w dół z pierwotnego szacunku 1,2 proc. ) i jest obecnie o 4,8 proc. wyższy niż w analogicznym kwartale rok temu. Poziom nominalnego PKB w trzecim kwartale 2025 r. w porównaniu z czwartym kwartałem 2023 r. jest obecnie szacowany na 10,7 proc. wyższy, nieznacznie w górę z pierwotnego szacunku na poziomie 10,6 proc.\nW porównaniu z tym samym kwartałem rok wcześniej, implikowany deflator PKB wzrósł o 3,5 proc. w trzecim kwartale 2025 roku, głównie z powodu wydatków gospodarstw domowych, wydatków sektora instytucji rządowych i samorządowych oraz na skutek eksportu.", "content_hash": "c0e30e60aa2772c8de3fb962e46caf38de6f84248fa6577e7f77d995d0ae512b", "text_len": 4421}
{"schema_version": 1, "id": "809c7a74817e8692d4b46806811e2e4debc9c9e5", "url": "https://businessinsider.com.pl/gospodarka/donald-tusk-chwali-sie-cena-paliwa-jest-jedno-ale/jc1zfw1", "title": "Donald Tusk chwali się ceną paliwa. Jest kilka \"ale\" [ANALIZA]", "category": "Gospodarka", "scraped_at": "2025-12-23T04:12:19.363360Z", "text": "Donald Tusk chwali się ceną paliwa. Jest kilka \"ale\" [ANALIZA]\nTa deklaracja w wyborach w 2023 r. była jedną z kluczowych obietnic Koalicji Obywatelskiej, a wywodziła się z wcześniejszej wypowiedzi Donalda Tuska z czerwca 2022 r. Paliwo jak obiecywał wówczas obecny premier, dzień po objęciu przez niego urzędu miało kosztować na stacjach po 5,19 zł. \"Mogę być winny grosika?\" — napisał w poniedziałek premier na platformie X, zamieszczając zdjęcie stacji BP z ceną 5,18 zł. W tej sytuacji to właściwie nabywca byłby winny grosika premierowi. Po drugie, premier zamieszcza porównanie z ceną z listopada 2022 r. I tu już jest materiał do analizy.\nObiecywał 5,19 zł za litr paliwa i jest nawet po 5,18 zł. Premier na swoim profilu na platformie X zamieścił zdjęcia stacji BP, jedno z 21 grudnia, a drugie z 11 października 2022 r. \"Mogę być winny grosika?\" — napisał, choć cena jest niższa o grosz od obietnic, czyli... nic nie jest winien. No, chyba że za czas dochodzenia do obecnej ceny.\nStacji, gdzie cena oscyluje wokół tego poziomu jest w Polsce kilka. Według statystyk serwisu Cenapaliw poniżej 5,30 zł za litr benzyny Pb 95 zeszły stacje: Auchana w Zielonej Górze, E.Leclerca również w Zielonej Górze oraz Carrefoura w Gliwicach. Zgodnie z danymi serwisu Autocentrum po równo 5 zł benzynę oferuje stacja Amic w Warszawie na ul. Kasprowicza, a nieco droższe paliwo jest na Orlenie: w Skoczowie i w Warszawie na Trakcie Brzeskim.\nCzytaj też: Ceny paliw wzrosną. Wszystko przez wzrost opłaty paliwowej\nTo są dane wpisywane przez użytkowników serwisu, więc trzeba do nich podchodzić z ostrożnością. Spadki cen w hurcie w Orlenie sugerują jednak, że faktycznie mamy obecnie \"cenowy raj\" na stacjach, tzn. jeśli chodzi o benzynę. Inna sprawa, czy to faktycznie tanio zważywszy na cenę ropy Brent i kurs złotego do dolara i jaką rolę w ustaleniu takiej, a nie innej ceny ma państwowy koncern Orlen?\nRopa i złoty a cena paliw\nPremier zestawił obecną cenę z tą z 11 października 2022 r. wygląda na to, że z innej stacji BP, gdzie benzyna 95 kosztowała wówczas 6,78 zł za litr.\nJeśli wpływ na te niskie ceny miały hurtowe ceny w Orlenie, to benzynę Pb95 od piątku 20 grudnia koncern sprzedaje po 4172 zł za m sześc., czyli 4,17 zł za litr. Ostatni raz taniej w hurcie było 10 czerwca 2021 r. No ale 11 października 2022 r. Orlen sprzedawał benzynę w hurcie po 6453 zł za m sześc., czyli 6,45 zł za litr. Sprawdźmy teraz jakie w obu dniach były kursy ropy i złotego oraz różnica między ceną hurtową benzyny Orlenu i ceną litra ropy.\nCzytaj też: Orlen powtarza promocję. Tańsze paliwo na święta\nObecnie Orlen rozlicza się według kursu europejskiej ropy Brent, która 21 grudnia kosztowała 60,84 dol. za baryłkę, czyli 38 centów za litr. Kurs średni NBP złotego względem dolara wynosił tego dnia 3,5941 zł, tj. jest to kurs z piątku 19 grudnia. Przeliczając, jeden litr ropy Brent wychodzi po 1,38 zł, a więc różnica między ceną litra benzyny Pb95 w hurcie a ceną litra ropy wynosiła 2,79 zł (4,17 zł minus 2,79 zł).\nTeraz sprawdźmy, jak było 11 października 2022 r. Z zastrzeżeniem, że w trzecim kwartale 2022 r. udział ropy Urals (REBCO) w imporcie do Polski wynosił 45,1 proc. Cena Urals 11 października wynosiła 87 dol. za baryłkę, a Brent 93,50 dol., więc można przyjąć, że Orlen średnio kupował ropę po około 90,60 dol. za baryłkę. Złoty był tego dnia po 5,02 zł, więc za litr ropy Orlen płacił około 2,90 zł. Różnica między ceną litra ropy a ceną hurtową litra benzyny wynosiła 3,60 zł. To oznacza, że obecnie marża Orlenu jest o 80 gr niższa na litrze. Gdyby w 2022 r. Orlen kupował nawet całą ropę po kursie Brent, to marża byłaby obecnie o 70 gr niższa na litrze.\nZ zastrzeżeniami, że z litra ropy wytwarzane są jeszcze inne produkty i ich ceny też ewoluują w czasie. Do tego od 2022 r. w Orlenie był postęp technologiczny, inna jest cena prądu, przy wykorzystaniu którego produkuje się paliwo oraz są też zmieniające się podaż i popyt na rynku, które wpływają na wahania cen hurtowych. Mocny złoty może też powodować, że Orlen jest zmuszony obecnie do stosowania niższych marż, niż było to w 2022 r., bo konkurencja z innych krajów nie śpi.\nJest jednak powód do zadowolenia dla kierowców i powód do chwalenia się dla premiera. Z tym że warunki nie są do końca porównywalne. 2022 r. to był moment, gdy Orlen wycofywał się z dostaw z Rosji i musiał to robić ze względu na nakładane na Rosję sankcje. Udział ropy typu Urals w imporcie ropy surowej do Polski wynosił w trzecim kwartale 2023 r. 45,1 proc., kwartał wcześniej 53,1 proc., a w pierwszym kwartale 2022 r. — ok. 60 proc. Zmiany następowały szybko, transakcje zakupu mogły więc nie być optymalne, co korygowano później, znajdując innych dostawców.\nTak czy inaczej, nawet przykład wskazany przez premiera pokazuje, że na polskim rynku pojawiła się konkurencja. Skoro na wielu stacjach można zrobić zakupy poniżej 5,20 zł za litr, podczas gdy średnia w Polsce wynosi 5,67 zł, to świadczy o tym, że niektóre stacje kupują po niższych cenach hurtowych. Położenie stacji z niższymi cenami sugeruje kierunek niemiecki jako ten, z którego napływa tańsze paliwo.\nAutor: Jacek Frączyk, redaktor Business Insider Polska", "content_hash": "da37ce64d858f783a4f57dc4737a01d319b886892735af79cae22e2aca6f4abc", "text_len": 5168}
{"schema_version": 1, "id": "1b371ef992a7235b771947c2385150d5956ec81a", "url": "https://businessinsider.com.pl/gospodarka/fundusze", "title": "Fundusze: odbudowy, samorządowy", "category": "Gospodarka", "scraped_at": "2025-12-23T04:12:18.159026Z", "text": "Komisja Europejska zaprezentowała swoją wizję wieloletniego budżetu na lata 2028-34. Nowa struktura ma integrować rozproszone dotąd polityki w ramach krajowych i regionalnych planów partnerstwa. Komisarz Piotr Serafin podkreśla, że koncepcja ta nie jest \"KPO 2.0\", choć będzie oparta na systemie kamieni milowych.\nKomisja Europejska zapowiedziała rewizję Zielonego Ładu. — W warstwie deklaratywnej to będzie \"cały czas twardo idziemy naprzód\", natomiast w tej warstwie już wykonawczej to będzie zupełnie co innego — mówi Piotr Soroczyński, główny ekonomista Krajowej Izby Gospodarczej w programie Onet Rano Finansowo.\nObjęcie Białego Domu przez Donalda Trumpa oznacza nowy etap w wojnie w Ukrainie. Choć jeszcze nie wiadomo do końca, w którą stronę ostatecznie pójdzie, to właśnie teraz hasło odbudowy jest bardziej aktualne niż kiedykolwiek wcześniej. \"Oni nie są nam wdzięczni\" – można usłyszeć co jakiś czas o Ukraińcach w polskiej debacie publicznej. W kontekście odbudowy Ukrainy to pytanie można odwrócić. \"A co wy możecie zaproponować Ukrainie po wojnie?\" – zapytał mnie niedawno dziennikarz dużego zagranicznego dziennika. I gdy nie chodzi o wsparcie humanitarne i sprzęt wojskowy, odpowiedź robi się skomplikowana. Gdy polski biznes i państwo wciąż zastanawiają się co na to odpowiedzieć, inni już prowadzą w Ukrainie potężny biznes.\n5 mld euro na odbudowę po powodzi zapowiedział premier Donald Tusk w trakcie wizyty szefowej Komisji Europejskiej we Wrocławiu. I choć to pieniądze, które przyznano Polsce już dawno, to możemy na decyzji Brukseli sporo zyskać. Eksperci podkreślają też, że Warszawa może powalczyć o więcej.\nW obliczu dewastujących powodzi, które niedawno uderzyły w kraje Unii Europejskiej, w tym Polskę, pojawia się światło nadziei w postaci możliwości uzyskania pomocy finansowej z Funduszu Solidarności UE. Komisja Europejska sygnalizuje gotowość do wsparcia, jednak jak na razie żaden z państw członkowskich nie wystąpił z wnioskiem o takie środki.\nUnijne środki na odbudowę po pandemii są wykorzystywane wolniej niż planowano – ostrzega Europejski Trybunał Obrachunkowy (ETO). Jeśli nic się nie zmieni, kraje UE mogą nie zdążyć z wydaniem pieniędzy w terminie.\nRuszają konkursy na środki z Krajowego Planu Odbudowy wykorzystywane do stworzenia farm wiatrowych na Bałyku. Minister funduszy zapowiedziała, na co konkretnie przeznaczone zostanie 22 mld zł.\nJeszcze nigdy w swojej 65-letniej historii, Grupa Europejskiego Banku Inwestycyjnego nie wydała tak dużo na wsparcie najbiedniejszych regionów UE. Jedynie do dwóch państw trafiło więcej pieniędzy niż do Polski.\nPrzyspieszamy z inwestycjami — zapowiada Katarzyna Pełczyńska-Nałęcz, minister funduszy i polityki regionalnej. Powiedziała, dokąd w pierwszej kolejności trafił zastrzyk unijnych środków.\nZgodnie z zapewnieniami rządu już wkrótce do Polski wpłyną miliardy unijnych euro. Za kilka miesięcy trafi nad Wisłę 76 mld euro z funduszu spójności, a rok ma upłynąć również pod znakiem miliardowych wypłat z Krajowego Planu Odbudowy. Oba strumienie oznaczają rekordowy zastrzyk środków do Polski. To ogromna szansa, ale nałożenie się obu potężnych programów będzie rodzić duże problemy – zaznaczają eksperci.\nJak opisuje \"Rzeczpospolita\", luka w programie Czyste Powietrze wynosi już prawie 500 mln zł i stale rośnie, bo każdego tygodnia spływają wnioski na kolejne ok. 100 mln zł. Plan ratunkowy dla programu się nie powiódł. Rząd przygotowuje ścieżki awaryjne.\nJeszcze w tym roku do Polski popłyną fundusze z KPO, z puli REPowerEU, czyli środków przeznaczonych na transformację energetyczną. Dostanie ich jest znacznie prostsze niż \"właściwa\" część KPO, ale kwota to na razie kropla w morzu. Sprawdzamy, na co Polska może wydać pieniądze z Brukseli i kiedy otrzymamy resztę.\nKomisja Europejska zatwierdziła właśnie nowy projekt wspierający nowoczesne technologie i potencjał produkcyjny w sektorze elektroniki. Zaprezentowano też listę firm, które obejmie program. Polsce przypadło niewiele — do finansowania zakwalifikowała się tylko jedna rodzima firma.\n— Polska nie poprze w Radzie UE żadnego z aktów prawnych, które zostały we wtorek przyjęte przez Parlament Europejski – zapowiedziała minister klimatu i środowiska Anna Moskwa. Na co konkretnie nie zgadza się polski rząd? Eksperci tłumaczą, że chodzi o wyższe opłaty za ogrzewanie czy transport, ale tym samym rząd sprzeciwi się też… dużym środkom przeznaczonym na termomodernizację kraju i walkę z ubóstwem energetycznym.\nOdpowiedzialność społeczna organizacji za wpływ jej decyzji i działań na ludzi oraz środowisko naturalne to już nie tylko domena biznesu. Na ścieżkę CSR wchodzą także samorządy. Do liderów zielonej transformacji dołączają kolejne podmioty.\n— Na nowe zadania w ramach Programu Budowy Dróg do 2030 r. z perspektywą do 2033 roku przeznaczone zostanie 184 mld zł — poinformował na komisji sejmowej wiceminister infrastruktury Rafał Weber.\nJeszcze dwa lata temu premier Viktor Orban twierdził, że poleganie na funduszach unijnych przy zwalczaniu gospodarczych skutków pandemii COVID-19 mogłoby być zagrożeniem dla bezpieczeństwa Węgier. Dziś Budapeszt realizuje kolejne wymogi Brukseli, aby odblokować miliardy euro unijnych środków, i to nie tylko z Funduszu Odbudowy. Komisja Europejska nie jest jednak przekonana do jego zapewnień.\nKomisja Europejska zatwierdziła program krajowy Fundusze Europejskie dla Polski Wschodniej 2021-2027, z którego do województwa lubelskiego trafi ok. 440 mln euro — poinformował w piątek Urząd Marszałkowski Województwa Lubelskiego w Lublinie.\nSondaż IBRiS dla \"Rzeczpospolitej\" wskazuje, że ponad 80 proc. badanych obawia się, że Polska – podobnie jak Węgry – może stracić część funduszy UE. Utraty pieniędzy boją się nie tylko wyborcy opozycji (91 proc.), ale także elektorat PiS (75 proc.). Nieco spokojniejsi są niezdecydowani (58 proc.).\nWażą się losy unijnych pieniędzy dla Węgier. Decyzja o obcięciu środków może zostać podjęta w niedzielę. Jeśli do tego dojdzie, będzie to bardzo ważnym sygnałem dla Polski. Naszemu krajowi Komisja Europejska także postawiła warunki, które musi spełnić, by otrzymać wsparcie.\nKomisja Europejska zatwierdziła polski plan strategiczny Wspólnej Polityki Rolnej (WPR) na lata 2023-2027. To oznacza, że z unijnego budżetu na wsparcie polskiego rolnictwa ma trafić ponad 22 mld euro. Współfinansowanie krajowe ma wynieść 2,9 mld euro.\nPolacy stracili wiarę w to, że Polska jeszcze w tym roku otrzyma pieniądze z Krajowego Planu Odbudowy. Jednocześnie duża ich część wskazuje, że pieniądze mogą być wypłacone, ale jedynie, gdy dojdzie do zmiany władzy w kraju.\nZbigniew Ziobro ocenił, że to Niemcy są sprawcami tego, że w Polsce nie ma środków z Krajowego Planu Odbudowy. Jak dodał, \"Polska jest okradana i wiodącą rolę w tej kradzieży odgrywa polityka niemiecka\". Powiedział też czego oczekuje teraz od premiera Mateusza Morwieckiego.\nPodczas konferencji prasowej premier Mateusz Morawiecki odniósł się do konfliktu polskiego rządu z Komisją Europejską. — Polska realizuje swój własny interes, nie ogląda się na nikogo, nie będzie reagować na żadne tupanie nogą ze strony brukselskich biurokratów — powiedział.\n— Ta praca może wyrwać z łóżka nad ranem — mówi w \"Rozmowach o finansach\" Filip Bojdo, associate w Cornerstone Investment Management. Zdradza również, w jakie kompetencje warto zainwestować.\nMinister rozwoju i technologii, Waldemar Buda zapewnił, że pieniądze z Krajowego Planu Odbudowy niebawem trafią do Polski. Zasugerował jednak, że nie musi się to stać jeszcze w tym roku.\nEuropejski Bank Inwestycyjny zgodził się na wsparcie inwestycji stwarzających warunki dla uchodźców. Kwota pierwszej alokacji to 2 mld euro.\nRzecznik rządu Piotr Müller zapowiedział, że wiele projektów w ramach Krajowego Planu Odbudowy ruszy jeszcze w czerwcu. Środki zostaną uruchomione w ramach prefinansowania.\nBiznes z zadowoleniem przyjął informację o zatwierdzeniu Krajowego Planu Odbudowy. Obawia się jednak, że to nie koniec perturbacji związanych z uruchomieniem środków w ramach KPO. Wypowiedzi podczas konferencji nie wskazywały bowiem, by napięcia na linii Komisja Europejska-rząd miały się zakończyć. A to ich zdaniem może zwiastować dalsze kłopoty.", "content_hash": "ecbea67e39396e745f0d811e5dc63ce9e679f66b192a81ab7b798c5813776d22", "text_len": 8182}
{"schema_version": 1, "id": "100533389bd7b7866ab853d571cc95bef7ab4b34", "url": "https://businessinsider.com.pl/gospodarka/juz-nie-pepco-jest-nowy-lider-dyskontow-niespozywczych/e3wfdrd", "title": "Już nie Pepco. Jest nowy lider dyskontów niespożywczych", "category": "Gospodarka", "scraped_at": "2025-12-23T04:12:31.459346Z", "text": "Już nie Pepco. Jest nowy lider dyskontów niespożywczych\nRok 2025 przyniósł spore przetasowania na rynku dyskontów niespożywczych w Polsce. Po długim okresie dominacji Pepco pozycję lidera wartości sprzedaży obejmuje sieć Action — czytamy w najnowszej analizie.\n\"Zmiana jest efektem utrzymującej się wysokiej dynamiki wzrostu Action oraz wyraźnego spowolnienia dotychczasowego numeru jeden (czyli Pepco). Przetasowanie to wpisuje się w szersze zmiany strukturalne rynku, który coraz częściej rośnie dzięki zwiększaniu produktywności istniejących placówek, rosnącej rozpoznawalności marek oraz koncentracji na kategoriach o wysokiej rotacji\" — czytamy w analizie PMR Market Experts by Hume’s.\nDalsza część artykułu znajduje się pod materiałem wideo\nKoniec dominacji Pepco\nJeszcze w 2023 r. przewaga Pepco nad Action była znacząca — przychody lidera były blisko 1,5 raza wyższe niż drugiego gracza. Intensywny rozwój Action w 2024 roku sprawił jednak, że dystans pomiędzy sieciami zmniejszył się do około 500 mln zł. Prognozy PMR Market Experts by Hume’s wskazują, że w 2025 r. Action utrzyma kilkudziesięcioprocentową dynamikę wzrostu, podczas gdy Pepco będzie rozwijać się w tempie jednocyfrowym, co prowadzi dozmiany na szczycie rankingu.\nZobacz także: Polska marka musi zamknąć wszystkie sklepy. Nie udźwignęła kosztów\n\"Rynek dyskontów niespożywczych pozostaje bardzo konkurencyjny, a różnice w tempie wzrostu szybko przekładają się na pozycję rynkową. W przypadku Pepco obserwujemy obecnie okresprzejściowy związany z działaniami restrukturyzacyjnymi, które mogą przynieść efekty w kolejnych latach\" — komentuje Agnieszka Skonieczna z PMR Market Experts by Hume’s.\nRynek dyskontów niespożywczych wzrósł o blisko 18 proc. rok do roku, podczas gdy liczba sklepów zwiększyła się jedynie o 6 proc. Oznacza to, że wzrost był napędzany przede wszystkim przez rosnącą sprzedaż w istniejących placówkach, a nie przez szybkie tempo otwierania nowych lokalizacji.\nZ prognoz PMR Market Experts by Hume’s wynika, że w 2025 r. tempo wzrostu rynku pozostanie zbliżone do poziomu z 2024 r. Na wyniki sektora wpływać będzie zarówno dalszy przyrost liczby sklepów, jak i wzrost przychodów generowanych przez istniejące placówki.\nZobacz także: Sieć z Holandii podbija Polskę. Pytamy jej szefową o kolejne plany [WYWIAD]\nTak zmienia się rozpoznawalność sieci\nOstatnie lata przyniosły wyraźny wzrost rozpoznawalności wszystkich sieci dyskontów niespożywczych w Polsce, przy czym najsilniejszą dynamikę notują gracze stosunkowo nowi na rynku. W 2025 r. znajomość sieci Action wśród konsumentów wzrosła do 71 proc. , wobec 28 proc. w 2021 roku. Podobny trend obserwowany jest w przypadku Dealz i TEDi, które w krótkim czasie znacząco zwiększyły swoją obecność w świadomości klientów. Jednocześnie to Pepco pozostaje najbardziej rozpoznawalnym i najczęściej wskazywanym przez konsumentów szyldem w segmencie, utrzymując pozycję lidera pod względem popularności, mimo wyhamowania tempa wzrostu sprzedaży.\n\"Wysoka rozpoznawalność marek, w połączeniu z czytelnym formatem sklepów i jasno zdefiniowaną propozycją wartości, przekłada się na rosnącą częstotliwość zakupów oraz wzrost sprzedaży w istniejących placówkach. Z naszych danych wynika, że w 2025 roku sprzedaż generowana przez dyskonty niespożywcze będzie odpowiadać za blisko 2 proc. całej sprzedaży detalicznej w Polsce, a do 2031 r. udział ten może zbliżyć się do 3 proc. \" — podkreśla Agnieszka Skonieczna.", "content_hash": "949fa0786b5f8d5354c2b508eb7c5dc3c592e4de09e14fb0b842d6fa8bcebb2a", "text_len": 3443}
{"schema_version": 1, "id": "580f1c26e3ac663d80cebc08a370f45a666068ea", "url": "https://businessinsider.com.pl/gospodarka/makroekonomia", "title": "Makroekonomia", "category": "Gospodarka", "scraped_at": "2025-12-23T04:12:16.940625Z", "text": "Dlaczego RPP utrzymuje stopy procentowe na niezmienionym poziomie? Przypuszczam po prostu, że są obawy, że może być powtórka z tego, zbyt wcześnie zainterweniowała w 2021 r., kiedy pojawił się globalny problem inflacji — ocenia w programie Onet Rano Finansowo Hubert Stojanowski, ekonomista z Polskiej Sieci Ekonomii i dyrektor ds. inwestycji klientów w Xelion.\nPierwsza wiceprezes Narodowego Banku Polskiego, Marta Kightley zabrała głos w sprawie ewentualnego przyjęcia euro przez Polskę. — Musimy rosnąć, a aby rosnąć, musimy przez jakiś czas prowadzić niezależną politykę pieniężną — argumentowała podczas debaty organizowanej w ramach Polish Economic Forum w Londynie.\nPo zapowiedzi rozmów pokojowych indeksy na rosyjskiej giełdzie notują wzrosty. Trump przywrócił rosyjską gospodarkę do życia — oceniają eksperci. Na zielono świeci się m.in. Gazprom, Sbierbank czy Rosnieft. Indeks moskiewskiej giełdy urósł najwyżej od lipca 2023 r.\nBliskie relacje premiera Węgier Viktora Orbana z byłym prezydentem USA Donaldem Trumpem nie uchronią Węgier przed skutkami możliwego konfliktu handlowego między Stanami Zjednoczonymi a Unią Europejską — ocenia Peter Virovacz, główny ekonomista ING Hungary. Ekspert wskazuje, że szczególnie zagrożony może być węgierski sektor eksportowy, zależny od wrażliwych na cła branż, takich jak motoryzacja czy elektronika.\nZ jednej strony gospodarka potężniejsza niż 30 innych azjatyckich państw razem wziętych. Z drugiej pogarszające się wskaźniki i ukrywanie niewygodnych danych. Kondycja gospodarki Chin to jedna z największych zagadek globalnej ekonomii. A rozwiązanie jej może wstrząsnąć całym światem.\nOto potencjalne skutki powodzi w Polsce. Eksperci Santander BP ostrzegają przed wzrostem inflacji i koniecznością nowelizacji budżetu.\nMinister finansów Andrzej Domański wskazał, że za sprawą niższej niż się spodziewano inflacji, zmalały w tym roku wpływy z VAT. Z kolei na niższe pobory z CIT wpłynął stosunkowo silny złoty.\nRząd pracuje nad przyszłorocznym budżetem i wiele wskazuje na to, że deficyt sięgnie absolutnych szczytów. \"Newsweek\" dotarł do informacji o konkretnych kwotach. Jak wynika z ustaleń dziennikarzy, jeszcze nigdy deficyt nie był tak wygórowany.\nPoczta Polska chce ratować się z tarapatów zwiększonymi inwestycjami. W ciągu najbliższych lat przeznaczy na rozwój cyfryzacji pół miliarda złotych. A na tym nie koniec — zarząd zaprezentował osiem filarów transformacji instytucji.\nDonald Tusk skrytykował prezesa NBP prof. Adama Glapińskiego podczas konferencji prasowej. Jak wskazał, obecny wysoki poziom stóp procentowych utrudnia rozwój gospodarczy kraju. — Byłoby łatwiej, gdyby prezes Glapiński pomyślał życzliwiej o Polsce i naszych polskich potrzebach — mówił Tusk.\nWakaje czuć także w gospodarce. Lipcowe dane GUS dotyczące pokazują większą aktywność firm w branży turystycznej, ale jej spadek w sektorze budowlanym.\nNad rynkiem zawisło widmo recesji. Japoński indeks Nikkei225 spadał w poniedziałek nawet o 13 proc., a od niedawnego szczytu o 30 proc. Kontrakty na amerykańskie indeksy nurkowały o 5-7 proc. Traciły ropa i srebro. A jeszcze nie tak dawno inwestorzy rozpływali się nad wizją gospodarki napędzanej sztuczną inteligencją. Co się stało? — tłumaczy to Przemysław Kwiecień, główny ekonomista XTB, w komentarzu dla Business Insider Polska.\nNadszedł czas, aby premier przywołał ducha Mojżesza z Księgi Wyjścia i powiedział faraonowi w Brukseli: \"wypuść mój lud!\" – mówił Boris Johnson, domagając się twardego brexitu. Brytyjski lud opuścił UE, ale klątwy nie dotknęły unijnego Egiptu. Większość z nich przyjęli na siebie Wyspiarze. Choć uniknęli katastrofy, to statystyki nie pozostawią wątpliwości, że na brexicie stracili sporo.\nPolska wejdzie w procedurę nadmiernego deficytu i odczujemy ją w swoich portfelach. Pozostaje pytanie, kiedy i jak bardzo. Obecnie waży się to, jak mocno rząd będzie musiał zacisnąć pasa. Ministerstwo finansów już się na to przygotowuje.\nZjawiska kryjące się pod angielskimi nazwami overbooking oraz bumping nie przywołują pozytywnych wspomnień wielu klientom linii lotniczych czy hoteli. Konsument, który napotka tego rodzaju problem, musi zdawać sobie sprawę z tego, jak postępować i co zrobić, by w zgodzie z prawem otrzymać zadośćuczynienie. Co to jest overbooking oraz bumping? Jakie regulacje prawne można zastosować w tych sytuacjach? Czy da się uniknąć ww. zjawisk?\nWedług prognoz rynkowych i Ministerstwa Finansów, inflacja konsumencka będzie stopniowo wzrastać. Resort nie spodziewa się jednak powrotu do dwucyfrowych poziomów — takie informacje przekazał minister finansów Andrzej Domański.\nDla państw naszego regionu wejście do Unii Europejskiej to olbrzymi sukces gospodarczy i społeczny. Polska i Litwa są największymi beneficjentami dołączenia dwie dekady temu do europejskiej wspólnoty – wynika z raportu Polskiego Instytutu Ekonomicznego, który poznał Business Insider Polska. Dzięki unijnej akcesji naszego PKB na głowę mieszkańca jest aż o 40 proc. wyższe niż gdybyśmy pozostali poza UE.\nDeficyt sektora finansów publicznych w 2023 r. wyniósł 5,1 proc. PKB – wynika ze wstępnych wyliczeń GUS. To otwiera drogę Komisji Europejskiej do uruchomienia wobec Polski procedury nadmiernego deficytu. Jeśli do tego dojdzie, możliwości rządu w realizowaniu obietnic wyborczych będą znacznie ograniczone. O procedurze i jej potencjalnych skutkach w \"Onet Rano Finansowo\" mówił dr Jakub Sawulski, główny ekonomista Fundacji Instrat.\nW tym roku, pierwszym roku rządu Donalda Tuska, znów będziemy jednym z najszybciej rozwijających się krajów UE. To oczywiście efekt różnych uwarunkowań. Zaczęliśmy działać dopiero w połowie grudnia, ale jestem optymistą i uważam, że tegoroczny wzrost PKB wyniesie 3 proc., a może nawet więcej – mówi w wywiadzie dla Business Insider Polska minister finansów Andrzej Domański. Cała rozmowa z szefem resortu finansów ukaże się we wtorek, a w niej m.in. o audycie w ministerstwie, planach reform, zmianach w podatkach i budżecie państwa.\nRada Polityki Pieniężnej nie będzie rozpieszczała kredytobiorców w tym roku, a na silny spadek rat hipotek nie ma co liczyć – wynika z prognoz przygotowanych dla Business Insider Polska przez ekonomistów. Dobrą wiadomością jest za to wyraźny spadek inflacji, który może przynieść 2024 r. Dynamika cen towarów i usług konsumpcyjnych może być niższa, niż oczekuje rząd, a największych niespodzianek można się spodziewać już wiosną. Swoją siłę w tym roku będzie miała szansę pokazać także nasze waluta.\nWzrost gospodarczy zaskoczy in plus. Najprawdopodobniej przekroczy 4 proc. w drugiej połowie roku, a być może zbliży się nawet do 5 proc. w końcówce roku – przewiduje w specjalnym komentarzu dla Business Insider Polska prezes Polskiego Funduszu Rozwoju Paweł Borys. Jego zdaniem konsumenci mogą oczekiwać wzrostu wynagrodzeń powyżej dynamiki spadającej inflacji, a firmy spadku presji kosztowej i silniejszego krajowego popytu.\nWzrost PKB wyraźnie przyspieszy, a bezrobocie pozostanie na rekordowo niskich poziomach. Do tego można się spodziewać, że wystrzelą płace, które realnie zwiększą się najmocniej od sześciu lat. Takie wnioski płyną z przygotowanych specjalnie dla Business Insider Polska prognoz ekonomistów z największych banków w Polsce.\nGrudniowe posiedzenie Rady Polityki Pieniężnej nie będzie tylko ostatnim w tym roku. Sejmowa arytmetyka i kalendarz wskazują, że będzie to także ostatnie posiedzenie RPP w czasie rządów PiS. Oba te zdarzenia mogą mieć istotny wpływ na decyzję o koszcie pieniądza.\nObecne napięcia pomiędzy ekipą Donalda Tuska i Narodowym Bankiem Polskim w kontekście potencjalnego postawienia prezesa Adama Glapińskiego przed Trybunałem Stanu nie są niczym nowym. Naciski na bankierów centralnych, a nawet otwarte wojny z nimi, mają miejsce w wielu gospodarkach rozwijających się, ale także tych rozwiniętych — od Łotwy i Nigerii przez Turcję i Australię aż po Wielką Brytanię, Niemcy czy Stany Zjednoczone. Politycy potrafią wygrywać te starcia, ale historia zna także przypadki, w których musieli oni odpuścić pod presją rynków.\nUznaliśmy, że istotne jest poinformowanie Europejskiego Banku Centralnego o groźbach, jakie są kierowane pod adresem prezesa NBP i o tym, że brak jest jakichkolwiek podstaw prawnych do postawienia go przed Trybunałem Stanu. Prosimy też EBC, ale i Międzynarodowy Fundusz Walutowy oraz Bank Światowy o podjęcie działań w tej sprawie. Mamy już umówione rozmowy z przedstawicielami tych instytucji – mówi w wywiadzie dla Business Insider Polska pierwsza wiceprezes NBP Marta Kightley.\nWzrost inflacji wynikał z szoków globalnych i nastąpił równocześnie w wielu krajach. Dodatkowe dochody budżetu państwa związane ze wzrostem inflacji zostały zniwelowane poprzez wzrost wydatków wynikających z waloryzacji świadczeń o inflację, jak i z kosztów finansowania tarcz antyinflacyjnych – napisał w specjalnym komentarzu dla Business Insider Polska prezes Narodowego Banku Polskiego. To polemika z publikacją członka Rady Polityki Pieniężnej Ludwika Koteckiego.\nEkonomiści niemieckiego banku centralnego przeprowadzili gorzką we wnioskach analizę kondycji krajowego modelu rozwojowego. Ich zdaniem strategia wzrostu oparta na silnym przemyśle napędzanym tanim gazem z Rosji jest już nieaktualna. Rząd w Berlinie będzie musiał się zmierzyć z koniecznością przyspieszenia zielonej transformacji energetycznej, ograniczeniem uzależnienia od Chin czy problemami demograficznymi.\nNajgorsze, co mogłoby się nam zdarzyć, to gdyby społeczeństwo uznało, że NBP realizuje inne cele niż dbanie o stabilność cen i wartość złotego. Dlatego to cięcie stóp procentowych aż o 75 pb zostało uznane przez rynki za błąd. W efekcie obniżona została wiarygodność polityki pieniężnej. Bez względu na to, jaki jest stan faktyczny, obniżka stóp procentowych jest niestety interpretowana jako wpisująca się w kampanię wyborczą – mówi w wywiadzie dla Business Insider Polska Ludwik Kotecki, członek Rady Polityki Pieniężnej.\nAdam Glapiński, prezes NBP, na czwartkowej konferencji tryskał optymizmem i wielokrotnie zapewniał, że ma radosne wieści. Jest nim przede wszystkim spadek inflacji do jednocyfrowych poziomów, który pozwolił na ostre cięcie stóp procentowych aż o 75 pkt bazowych. Wybraliśmy pięć kluczowych informacji przekazanych przez szefa NBP, które wyjaśniają, m.in. co stało za zaskakującą decyzją RPP, jaka przyszłość czeka inflację i jakie mogą być stopy procentowe w kolejnych miesiącach.", "content_hash": "0fb9dd54e29f04bf599bc40f271128a385ad55ff726252796f0d3abca263d1bb", "text_len": 10412}
{"schema_version": 1, "id": "c229927bb58621b6df2fc4c7cb59e4e13717b454", "url": "https://businessinsider.com.pl/gospodarka/marcin-zarzecki-powolany-do-rady-polityki-pienieznej-prezydent-karol-nawrocki-wreczyl/mz0t4y6", "title": "Rada Polityki Pieniężnej z nowym ekspertem. Prezydent wręczył nominację", "category": "Gospodarka", "scraped_at": "2025-12-23T04:12:22.999951Z", "text": "Rada Polityki Pieniężnej z nowym ekspertem. Prezydent wręczył nominację\nPrezydent RP Karol Nawrocki powołał Marcina Zarzeckiego w skład Rady Polityki Pieniężnej (RPP). Akt nominacji, który wejdzie w życie 22 grudnia 2025 r., wręczono podczas uroczystości w Pałacu Prezydenckim. Zarzecki zastąpi Cezarego Kochalskiego, którego sześcioletnia kadencja zakończyła się 20 grudnia.\n\"Prezydent RP Karol Nawrocki postanowieniem z dnia 15 grudnia 2025 roku powołał Marcina Zarzeckiego z dniem 22 grudnia 2025 roku w skład Rady Polityki Pieniężnej. Wręczenie aktu powołania nastąpiło podczas uroczystości, która odbyła się w Pałacu Prezydenckim\" — przekazano na stronie kancelarii prezydenta.\nDalsza część artykułu pod materiałem wideo:\nMarcina Zarzecki to socjolog, statystyk, ekonometryk, metodolog nauk społecznych i ewaluator, nauczyciel akademicki. Pełnił funkcję zastępcy dyrektora Instytutu Socjologii Uniwersytetu Kardynała Stefana Wyszyńskiego w Warszawie, a w latach 2016–2019 był prodziekanem Wydziału Nauk Historycznych i Społecznych UKSW.\nW latach 2016–2018 był prezesem Polskiego Towarzystwa Ewaluacyjnego, a w kadencji 2016–2023 członkiem Rady Instytutu Zachodniego im. Zygmunta Wojciechowskiego w Poznaniu. Był doradcą w Zespole konsultacyjnym do spraw badań społecznych w Kancelarii Prezesa Rady Ministrów. Pełnił także funkcję zastępcy dyrektora Departamentu Własności Intelektualnej i Mediów Ministerstwa Kultury i Dziedzictwa Narodowego.\nJak przekazała kancelaria prezydenta Zarzecki w latach 2019–2024 był prezesem Polskiej Fundacji Narodowej. Jest też absolwentem programów i kursów z zakresu ekonometrii, analizy danych statystycznych, sztucznej inteligencji oraz finansów.\n\"Od 2024 roku wicedyrektor w Instytucie Pamięci Narodowej — Komisji Ścigania Zbrodni przeciwko Narodowi Polskiemu. Kieruje Zakładem Metodologii Badań Społecznych i Statystyki na Wydziale Społeczno–Ekonomicznym Uniwersytetu Kardynała Stefana Wyszyńskiego w Warszawie\" — dodano.\n20 grudnia tego roku upłynęła sześcioletnia kadencja Cezarego Kochalskiego jako członka RPP, który został powołany w grudniu 2019 r. przez prezydenta Andrzeja Dudę.\nW skład Rady, oprócz przewodniczącego — Prezesa Narodowego Banku Polskiego, wchodzi dziewięciu członków powoływanych w równej liczbie przez Prezydenta RP, Sejm i Senat. Kadencja członka Rady wynosi 6 lat. Funkcję można pełnić tylko jedną kadencję.\nCzytaj także: Stopy procentowe NBP. Rada Polityki Pieniężnej może zaskoczyć kredytobiorców\nRada Polityki Pieniężnej m.in. ustala: wysokość stóp procentowych NBP, corocznie założenia polityki pieniężnej, stopy rezerwy obowiązkowej banków oraz spółdzielczych kas oszczędnościowo-kredytowych i wysokość jej oprocentowania. Określa też górne granice zobowiązań wynikających z zaciągania przez NBP pożyczek i kredytów w zagranicznych instytucjach bankowych i finansowych, zatwierdza plan finansowy NBP oraz sprawozdanie z działalności NBP, ustala zasady operacji otwartego rynku.", "content_hash": "5b541f32af2d4ad72eb7869b8a6613cf52d198a52519047eb53790721507fd2a", "text_len": 2951}
{"schema_version": 1, "id": "627fa0ef42889b802fe93a41e63ae6a75a3301ce", "url": "https://businessinsider.com.pl/gospodarka/miedz-w-polsce-zasoby-koszty-i-dlugoterminowe-plany-wydobycia/hqzqjhb", "title": "Między popytem a odpowiedzialnością. Jak myśleć o przyszłości polskiej miedzi?", "category": "Gospodarka", "scraped_at": "2025-12-23T04:12:25.400457Z", "text": "Między popytem a odpowiedzialnością. Jak myśleć o przyszłości polskiej miedzi?\nPresja jest ogromna. Globalny popyt na miedź rośnie, ceny metali przyciągają uwagę rynków, a w debacie publicznej coraz częściej pojawiają się hasła o konieczności szybkiego zwiększania wydobycia. W takich warunkach łatwo ulec pokusie prostych porównań i jeszcze prostszych recept. Problem w tym, że górnictwo nie działa jak fabryka, a surowce, którymi dysponuje Polska, nie są zasobem odnawialnym. To punkt wyjścia dla planów KGHM, które bardziej niż na rekordy stawiają na długoterminową stabilność.\nZasoby to nie to samo co wydobycie\nPolska rzeczywiście posiada największe zasoby miedzi w Europie. W przestrzeni publicznej regularnie pojawiają się liczby sięgające nawet 165 mln ton, które brzmią imponująco, ale bez kontekstu prowadzą do fałszywych wniosków. Kluczowe znaczenie – o czym przypomina KGHM – ma bowiem to, jakiego rodzaju zasobach mówimy. Dane naukowe, perspektywiczne i hipotetyczne to jedno, a zasoby udokumentowane geologicznie; drugie. Te ostatnie, według oficjalnych danych Państwowego Instytutu Geologicznego na koniec 2024 roku, wynoszą około 65 mln ton.\nTo jednak wciąż nie jest liczba, którą można bezpośrednio przełożyć na produkcję. Każde złoże podlega ograniczeniom technicznym i ekonomicznym. Głębokość zalegania, warunki geologiczne, temperatura, bezpieczeństwo pracy oraz nieuniknione straty technologiczne sprawiają, że realna baza wydobywcza jest istotnie mniejsza. W praktyce oznacza to, że technicznie i ekonomicznie możliwa do eksploatacji jest tylko część zasobów geologicznych, a korekta względem wartości wyjściowych może sięgać nawet kilkudziesięciu procent.\nTo właśnie w tym miejscu kończą się proste narracje o „niewykorzystanym potencjale”, a zaczyna się odpowiedzialne zarządzanie surowcem, który ma służyć nie jednemu cyklowi koniunkturalnemu, lecz kolejnym dekadom.\nDlaczego kopalnia nie działa jak linia produkcyjna?\nCzęsto pojawia się założenie, że skoro popyt rośnie, wystarczy przyspieszyć wydobycie. Tyle że górnictwo i hutnictwo nie funkcjonują jak zakład, w którym można dołożyć zmianę lub uruchomić dodatkową linię. Każda tona rudy ma swoją drogę, a cały proces jest ściśle ograniczony przez geologię, infrastrukturę i bezpieczeństwo załogi.\nZwiększenie produkcji wymaga wcześniejszego udostępnienia nowych obszarów złoża, przygotowania wyrobisk, rozbudowy systemów wentylacji i chłodzenia, zapewnienia transportu pod ziemią i na powierzchni. To są procesy, które planuje się i realizuje latami, a nie w odpowiedzi na chwilowy sygnał rynkowy. Co więcej, mówimy o zintegrowanym ciągu technologicznym. Kopalnie są tylko jednym z jego elementów. Zakłady przeróbcze i huty również mają swoje ograniczenia, a ich rozbudowa to kolejne wielomiliardowe inwestycje.\nPróba gwałtownego zwiększania wydobycia bez odpowiedniego przygotowania oznaczałaby wzrost ryzyk technologicznych, a w skrajnym przypadku mogłaby prowadzić do trwałej utraty części złoża. To cena, której długoterminowo nie da się uzasadnić żadną krótkoterminową poprawą wyników.\nZamiast pogoni za rekordami\nFundamentem długofalowych działań i operacyjnych KGHM jest utrzymanie zdolności produkcyjnych na poziomie zoptymalizowanym względem posiadanych zasobów, infrastruktury i przewidywanego cyklu życia kopalń.\nJak podkreśla Prezes Zarządu KGHM Polska Miedź S.A. Andrzej Szydło, priorytetem jest zapewnienie dalszej działalności firmy na długie lata, a nie maksymalizacja wolumenu w krótkim okresie. To podejście zakłada budowanie wartości ekonomicznej z każdej wydobytej tony surowca, zamiast skracania życia kopalń w pogoni za chwilowym zyskiem. W praktyce ma to dać stabilność, przewidywalność i odporność na zmienność cen, która od lat charakteryzuje rynek metali.\nTo również zamierzenia, które uwzględniają odpowiedzialność wobec przyszłych pokoleń. Zarządzanie zasobami nieodnawialnymi wymaga myślenia w horyzoncie znacznie dłuższym niż kadencja jednego zarządu czy cykl giełdowy.\nWysokie ceny to nie zawsze sygnał do przyspieszenia\nRynkowa presja jest realna. Ceny metali pozostają na wysokich poziomach, a prognozy popytu są ambitne. Z perspektywy krótkoterminowej można więc postawić pytanie, czy zachowawcze podejście nie oznacza utraconych przychodów. Odpowiedź nie jest jednak tak oczywista, jak mogłoby się wydawać.\nIstotne zwiększenie produkcji wymagałoby ogromnych nakładów inwestycyjnych ponoszonych z wyprzedzeniem, często na długo przed uzyskaniem pierwszych przychodów. Rozbudowa infrastruktury kopalnianej, zwiększenie mocy przerobowych i dostosowanie całego ciągu technologicznego to projekty kapitałochłonne, czasochłonne i obarczone wysokim ryzykiem. Ich zwrot liczony jest w dekadach, a nie kwartałach.\nPlany oparte na maksymalizacji wolumenu mogłaby w efekcie skrócić czas życia kopalń, zwiększyć presję środowiskową i społeczną oraz osłabić zdolność firmy do reagowania na przyszłe zmiany rynkowe. Z tego punktu widzenia stabilność i efektywność okazują się bardziej racjonalnym wyborem niż agresywna ekspansja.\nKonkurencja, która nie zmienia kursu\nW ostatnich miesiącach sporo emocji budzą zapowiedzi zagranicznych firm zainteresowanych budową nowej kopalni w rejonie Nowej Soli. Z perspektywy krajowego producenta nie jest to jednak bezpośrednie zagrożenie. Wydobycie systematycznie przesuwa się na północ, a własne działania eksploracyjne obejmują m.in. obszary Bytomia Odrzańskiego oraz Kulowa i Luboszyc.\nSkala tych terenów jest znacząca. Ich powierzchnia przewyższa łączną powierzchnię wszystkich obecnie eksploatowanych obszarów górniczych. Rozpoznanie tych złóż to nie tylko element planów rozwojowych, ale także zobowiązanie wobec Skarbu Państwa i społeczeństwa, by racjonalnie i w pełni wykorzystać posiadaną bazę surowcową.\nNaturalną granicą tych działań pozostaje Odra, choć również za rzeką znajdują się zasoby i koncesje. To pokazuje, że zamiast reagować na zewnętrzne inicjatywy, firma realizuje własny, długofalowy plan zagospodarowania złóż.\nWspółpraca tam, gdzie ma sens\nNie oznacza to zamknięcia na współpracę. Wręcz przeciwnie, realne pole do partnerstw pojawia się tam, gdzie można wspólnie wykorzystać istniejącą infrastrukturę. Przetop koncentratu, wykorzystanie mocy hutniczych czy instalacji wzbogacania to obszary, w których współpraca może przynieść obopólne korzyści bez konieczności dublowania kosztownych inwestycji.\nInaczej wyglądałaby sytuacja w przypadku wspólnej budowy nowej kopalni podziemnej, znacznie oddalonej od istniejącej infrastruktury. Taki projekt byłby trudny do obrony zarówno ekonomicznie, jak i organizacyjnie, a jego realizacja mogłaby kolidować z już zaplanowanymi inwestycjami rozwojowymi.\nCoraz głębiej, coraz trudniej\nJednym z największych wyzwań pozostaje sama głębokość eksploatacji. Już dziś wydobycie prowadzone jest poniżej 1200 metrów, a wraz z nim rosną problemy techniczne. Wysokie temperatury, sięgające ponad 50 stopni Celsjusza, duża wilgotność, zagrożenia gazowe oraz konieczność dostarczania chłodu i rozbudowy wentylacji znacząco podnoszą koszty i ryzyko operacyjne.\nChoć wiele mówi się o pełnej automatyzacji i autonomizacji procesów, w takich warunkach wdrażanie najnowocześniejszych technologii jest wyjątkowo wymagające. Utrzymanie ich niezawodności przekłada się bezpośrednio na koszty. Perspektywa zejścia do głębokości rzędu 2000 metrów, gdzie zalegają udokumentowane złoża w rejonie Nowej Soli, oznacza konieczność wieloletnich badań i opracowania zupełnie nowych rozwiązań technicznych.\nBudowa nowej kopalni podziemnej to proces, który zaczyna się na długo przed pierwszym wydobyciem. Koncesje, decyzje środowiskowe, uzgodnienia planistyczne i liczne pozwolenia, często obejmujące wiele gmin, tworzą skomplikowaną ścieżkę administracyjną. Każdy etap niesie ryzyko opóźnień, a skrócenie całego procesu wymagałoby specjalnych rozwiązań legislacyjnych.\nW tym miejscu pojawia się pytanie wykraczające poza samą branżę: czy w przyszłości chcemy opierać się na własnych zasobach i niezależności surowcowej, czy godzimy się na rosnącą zależność od importu. Jak zauważa Andrzej Szydło, obecna swoboda przepływu surowców nie jest dana raz na zawsze, a brak decyzji dziś może skutkować poważnymi ograniczeniami jutro.\nPodatek, który zmienia rachunek inwestycyjny\nNa tę układankę nakłada się jeszcze kwestia podatku od wydobycia. Przyjęte zmiany w formule skutkujące obniżeniem obciążeń – zdaniem KGHM – są krokiem w dobrą stronę i jego skala pozwala przede wszystkim na realizację planowanych inwestycji w istniejących kopalniach, w tym budowę trzech nowych szybów, z których każdy kosztuje około 3 mld złotych, to konieczne są dalsze prace nad konstrukcją samej daniny. Jest ona naliczana od wolumenu i ceny metalu, a nie od faktycznego zysku, co oznacza, że obciąża projekty niezależnie od ich rentowności. W okresach wysokich kosztów lub niższych cen rynkowych znacząco pogarsza to ekonomikę przedsięwzięć i ogranicza zdolność finansowania wieloletnich inwestycji. Jak podkreśla prezes Szydło, nie chodzi o likwidację obciążeń fiskalnych, lecz o ich racjonalizację i dostosowanie do cyklu życia kopalń.\nSpołeczna akceptacja jako ostatnia bariera\nGórnictwo i hutnictwo wciąż budzą społeczne emocje, często kojarzone z negatywnym oddziaływaniem na środowisko. Tymczasem współczesne projekty podlegają restrykcyjnym regulacjom i mogą być projektowane w sposób znacząco ograniczający wpływ na otoczenie. Wymaga to jednak dialogu, którego dziś często brakuje.\nParadoks polega na tym, że inwestycje dające miejsca pracy i stabilne dochody samorządom bywają blokowane nawet w regionach, które historycznie rozwijały się dzięki przemysłowi wydobywczemu. Stąd apel KGHM do pracowników, by stawali się ambasadorami tych projektów i tłumaczyli ich znaczenie dla bezpieczeństwa surowcowego kraju.\nW ekosystemie, który dopiero uczy się myślenia w długim horyzoncie, plany KGHM oparte na odpowiedzialności, efektywności i długoterminowej wartości może okazać się przewagą trudną do podważenia. A – jak podkreśla Prezes Polskiej Miedzi – to nie jest wyścig na tempo, lecz gra o trwałość.", "content_hash": "9ffca516b8b3efcf465ef53a86528926f3776b158c698c70b5e79309c757f147", "text_len": 10060}
{"schema_version": 1, "id": "1abf738de384f1041f17b44510509d9064796f26", "url": "https://businessinsider.com.pl/gospodarka/orlen-na-zakupach-w-norwegii-kupil-udzialy-w-dwoch-zlozach/gztgdms", "title": "Orlen na zakupach w Norwegii. Kupił udziały w dwóch złożach", "category": "Gospodarka", "scraped_at": "2025-12-23T04:12:29.021978Z", "text": "Orlen na zakupach w Norwegii. Kupił udziały w dwóch złożach\nNorweska spółka Grupy Orlen kupiła udziały w złożach Albuskjell i Vest Ekofisk na Morzu Północnym — poinformował koncern w komunikacie prasowym.\nJak podano w komunikacie, transakcja zwiększy zasoby koncernu o ok. 8 mln baryłek ekwiwalentu ropy naftowej.\nOrlen Upstream Norway kupił od DNO po 7,6 proc udziałów w złożach Albuskjell i Vest Ekofisk. Umowa została podpisana w listopadzie tego roku, ale jej realizacja była uzależniona od spełnienia szeregu warunków, które zostały spełnione w ostatnich dniach, co umożliwiło rozliczenie transakcji jeszcze w 2025 r.\nDalsza część artykułu znajduje się pod materiałem wideo\n\"Zamykamy ten rok dobrymi informacjami z Norweskiego Szelfu Kontynentalnego. Kupiliśmy udziały w dwóch złożach, umacniając naszą pozycję w rejonie Ekofisk, który jest kolebką norweskiego przemysłu naftowego\" — mówi Ireneusz Fąfara, prezes Orlenu.\nZakup udziałów w Albuskjell i Vest Ekofisk to kolejna w 2025 r. akwizycja zrealizowana przez koncern w rejonie Ekofisk. W październiku Orlen Upstream Norway kupił od TotalEnergies EP Norge 20,23 proc. udziałów w Tommeliten Gamma, zwiększając swój stan posiadania w złożu do 62,61 proc. W grudniu partnerzy koncesyjni podjęli decyzję o wspólnym zagospodarowaniu wszystkich trzech złóż.\n\"Łączne zasoby Albuskjell, Vest Ekofisk i Tommeliten Gamma przypadające na Orlen to 25 mln baryłek ekwiwalentu ropy, w tym ponad 3 mld m sześc. gazu. Złoża te zostaną wkrótce zagospodarowane w ramach jednego projektu\" — powiedział Wiesław Prugar, wiceprezes Orlen ds. Upstream.\n\"Posiadanie udziałów we wszystkich trzech aktywach daje nam synergie finansowe i operacyjne. W ten sposób realizujemy cele Strategii Orlen 2035, dostarczając gaz krajowej gospodarce, a patrząc szerzej pracujemy na rzecz całego regionu. Robimy to w sposób efektywny kosztowo, maksymalizując pozytywny wpływ Upstream na wyniki koncernu\" — dodał.\nPodano, że projekt zagospodarowania zakłada wykonanie 11 odwiertów produkcyjnych, które zostaną podłączone do infrastruktury złoża Ekofisk. Rozpoczęcie eksploatacji zaplanowano na IV kwartał 2028 r.\nJak wskazano, w szczytowym okresie wydobycia, Orlen będzie pozyskiwał z Albuskjell, Vest Ekofisk i Tommeliten Gamma 3,4 mln baryłek ekwiwalentu ropy rocznie, w tym ponad 400 mln m sześc. gazu.\nZobacz także: Trzy portfele ETF na 200 zł netto co miesiąc. Tak zacznij inwestować", "content_hash": "de08182c8280fcfcf4d58a5f59e03633bee8a7b1f6ca6ee159f14c33cf150a62", "text_len": 2407}
{"schema_version": 1, "id": "c1c8096d58dcb2c042762a468b71612ce2996bcb", "url": "https://businessinsider.com.pl/gospodarka/podatki", "title": "Podatki", "category": "Gospodarka", "scraped_at": "2025-12-23T04:12:15.759396Z", "text": "Teoretycznie wszyscy płacą podatki, ale jest część gospodarki, która je faktycznie wytwarza oraz część, która je konsumuje. Postanowiliśmy przyjrzeć się bliżej tej pierwszej, czyli firmom, które wytwarzają jakieś dobra czy usługi, są w stanie zapłacić ze swoich zarobków pracownikom oraz wpłacić za nich PIT, za siebie opłacają też CIT i szereg innych podatków, a gdy chcą wypłacić udziałowcom dywidendę, to jeszcze od niej też muszą odprowadzić podatek. Z naszego zestawienia wyszło, które firmy w największym stopniu zasilają budżet i bez których ten budżet po prostu nie istnieje. Zobaczmy, na jakich filarach opierają się finanse państwa.\nWzrost akcyzy na alkohol, zwiększenie podatku od wygranych i wzrost opłaty od napojów: cukrowej oraz od energetyków przyniesie w 2026 roku 2,97 mld zł — podano w OSR projektu ustawy przesłanej do konsultacji. To tylko nieznacznie zalepi gigantyczną dziurę budżetową w przyszłym roku.\n\"Nadszedł czas, aby ciężko pracujący ludzie otrzymali ulgę podatkową\" — ogłosił w czwartek premier Szwecji, który w ustawie budżetowej zaplanował obniżkę VAT na żywność do 6 proc. Według deklaracji, ma to być tymczasowe rozwiązanie, mające na celu pobudzenie gospodarki.\n— Obawiam się, że to, co obecnie mówi prezydent Trump, że podatek cyfrowy albo cła dodatkowe, niestety to również może zadziałać na polskich polityków i obawiam się, że tego podatku po prostu nie będzie — powiedział w programie \"Onet Rano Finansowo\" Łukasz Zalewski, dziennikarz i ekspert ds. podatków.\nRząd chce podnieść podatek płacony przez banki. \"Rozwiązanie to generuje najwyższy koszt, na poziomie ponad 7 mld zł, w 2026 r., a zatem w momencie, w którym spadki stóp procentowych przekładają się na obniżenie wyników finansowych banków\" — komentuje prezes Związku Banków Polskich. Wskazał, jakie koszty wygeneruje to w skali kolejnych 10 lat.\nMinisterstwo Cyfryzacji pracuje nad wprowadzeniem podatku cyfrowego, który – jak pisze money.pl – ma być wymierzony głównie w zagraniczne giganty technologiczne takie jak Google czy Meta. Stawka miałaby wynieść 3 proc. skonsolidowanych przychodów i obejmować firmy o globalnych obrotach powyżej 750 mln euro. Dochody z nowej daniny miałyby wspierać rozwój polskich technologii, innowacji oraz tworzenie jakościowych treści medialnych.\nBruksela chce wprowadzić nowy podatek dla firm, których roczny obrót netto przekracza 50 milionów euro. Wszystko to w ramach wysiłków mających na celu wygenerowanie nowych źródeł finansowania wspólnego budżetu Unii Europejskiej — poinformował \"Financial Times\".\nMinisterstwo Finansów pracuje nad podatkiem dotyczącym odsetek od rezerwy obowiązkowej utrzymywanej przez banki w Narodowym Banku Polskim — poinformował w środę minister finansów Andrzej Domański. Przychody do budżetu w 2026 r. z tego tytułu mogłyby sięgnąć 1,5-2 mld zł.\nZ tytułu podatku bankowego wpłynęło do budżetu państwa w pierwszych miesiącach tego roku więcej pieniędzy niż z podatku od sprzedaży detalicznej i wydobycia niektórych kopalin. W każdym z tych trzech przypadków mowa o ponad miliardowych kwotach. Szczegóły podał resort finansów.\nKandydaci na prezydenta podczas piątkowej debaty byli pytani o poparcie dla obniżenia składki zdrowotnej. Część z nich, jak Rafał Trzaskowski czy Szymon Hołownia stwierdzili, że podpisaliby taką ustawę. Karol Nawrocki zasugerował, że nie zgodziłby się na obniżkę składki dla przedsiębiorców.\nDo końca terminu rozliczenia się z podatku za 2024 r. został nieco ponad miesiąc. Do tej pory w usługdze Twój e-PIT złożono 5 mln deklaracji. Ministerstwo Finansów podało szczegółowe liczby dotyczące różnych rodzajów rozliczeń.\nKoalicja Obywatelska szła do wyborów z postulatem podwyższenia kwoty wolnej od podatku. Rząd nie spieszy się jednak z realizacją zapowiedzi, ale ciągle każe wierzyć, że do tego dojdzie. Minister finansów sugeruje graniczną datę.\nPaństwu zawsze brakuje pieniędzy, a pomysłów na to, by je wydać, z reguły raczej nie. W tym roku mamy mieć historycznie rekordowy deficyt budżetowy, spowodowany w części wzrostem wydatków na zbrojenia, a w większej części eskalacją wydatków socjalnych. A skoro państwo potrzebuje pieniędzy, to zawsze może coś opodatkować. Z racji ostatniego wzrostu stawek akcyzy na papierosy i alkohol postanowiliśmy sprawdzić, co jest teraz najwyżej opodatkowane w Polsce. Z pracą włącznie.\nOstatnio rozgorzała dyskusja na temat podatku cyfrowego. Wygląda na to, że w rządzie nie ma jednomyślności. Organizacje pozarządowe i wydawcy wysłali do rządu list. Adresatami są głównie minister finansów Andrzej Domański i minister cyfryzacji Krzysztof Gawkowski. To ważny głos w dyskusji nad przyszłością mediów.\nPremier Donald Tusk zabrał głos w sprawie możliwości nałożenia podatku cyfrowego na big techy. — Te podatki nałożymy, a może nie nałożymy — powiedział szef rządu przed wylotem do Turcji.\nPierwszy milion zeznań podatkowych już wpłynął do systemu. Ministerstwo Finansów podkreśla, że stało się to szybciej niż w ubiegłym roku. Resort pokazuje szczegółowe statystyki dotyczące kilku najważniejszych rodzajów deklaracji PIT.\nPobór ryczałtu od \"dochodów spółek z tytułu wydatków niezwiązanych z działalnością gospodarczą\" ma być zmniejszony o koszty darowizn i świadczeń na rzecz organizacji pomagających poszkodowanym przez powódź — przewiduje opublikowany w piątek projekt rozporządzenia Ministra Finansów. \"Dochód z tytułu wydatków\" — coś takiego jest w polskich przepisach podatkowych.\nMinisterstwo Finansów przedstawiło projekt rozporządzenia, który ma na celu wsparcie poszkodowanych poprzez zwolnienie wypłat odszkodowań od ubezpieczycieli z obowiązku płacenia podatku dochodowego. Jaki dochód osiągnął przedsiębiorca, który dostał odszkodowanie za poniesione w powodzi straty?\nJak co roku o tej porze Ministerstwo Finansów wystawiło zestawienie firm, z których jest najbardziej zadowolone. Wiadomo już, kto wypracował już największy korporacyjny podatek dochodowy. Niespodzianką w tym roku jest spadek lidera poprzednich trzech lat.\nMinisterstwo Finansów zaprzecza planom wprowadzenia podatku od pustostanów oraz katastralnego. Resort odpowiedział na interpelację poselską.\nLekką ręką rządy państw na świecie mogłyby zebrać 2 bln dol. w skali roku. Co ważne, w sposób, który nie dotknąłby zwykłych obywateli. Specjaliści z Tax Justice Network przekonują, że to najlepszy moment na opodatkowanie najbogatszych.\nZarobki w Niemczech wciąż przyciągają Polaków szukających lepszej perspektywy zawodowej i wyższego wynagrodzenia. Praca za granicą wiąże się jednak z koniecznością rozliczania się z tamtejszym urzędem skarbowym. Czy rzeczywiście opłaca się podjąć pracę w Niemczech? Jakie korzyści płyną z prawidłowego rozliczenia podatkowego?\nOszczędzanie pieniędzy procentuje na przyszłość. Niestety z korzyściami z tego trzeba się dzielić z państwem. Już za kilka miesięcy większa część zysków z lokat czy inwestycji w akcje będzie zostawać w naszych kieszeniach.\nNa ostatniej prostej sezonu rozliczeń PIT Ministerstwo Finansów poinformowało o liczbie złożonych deklaracji. Blisko połowa przypadła na Twój e-PIT.\nOd 1 kwietnia przestanie obowiązywać zerowy VAT na żywność, PiS jednak chciałoby to zmienić. Klub partii przygotuje projekt ustawy, który będzie przywracał zerową stawkę VAT na żywnoś — poinformowała Beata Szydło.\nRekordowe zyski banków nie umykają uwagi rządu, przecież wraz z nimi do kasy państwa wpływają dodatkowe miliardy podatków. W ubiegłym roku wydatki banków na wszystkie formy podatków poszły w górę o ponad jedną trzecią. Szczególne zasługi w zwiększonym zasilaniu budżetu miał największy bank w kraju.\n\"Joe Biden zaproponuje duże podwyżki podatków dla miliarderów i korporacji\" — informuje \"Financial Times\". Zauważa, że plany pojawiają się, gdy prezydent próbuje wzmocnić swoją pozycję wśród Amerykanów przed wyborami. 60 proc. nie pochwala sposobu, w jaki prezydent USA radzi sobie z gospodarką.\nW budżecie formalnie nie zapisano powrotu do niezerowych stawek VAT, ale prognozy przychodów budżetu na to wskazywały. Okazuje się, że co innego budżet, a co innego decyzje rządu na pożegnanie.\nPodniesienie kwoty wolnej od podatku to jeden ze 100 konkretów na pierwsze 100 dni rządów, które Koalicja Obywatelska przedstawiła w trakcie kampanii wyborczej. — Wiadomo, że w tym roku tego nie zrobimy. Mamy na to cztery lata — powiedział w sobotę poseł KO Artur Łącki.", "content_hash": "ffef1ed6f0b01f230b7b56973aba5dbf764adab18c81348b15378adc88bfb430", "text_len": 8322}
{"schema_version": 1, "id": "9c550f2b985e2cce09ae6845ca9f9ccd52d60ab2", "url": "https://businessinsider.com.pl/gospodarka/przepisy", "title": "Przepisy", "category": "Gospodarka", "scraped_at": "2025-12-23T04:12:14.607158Z", "text": "Posłowie PiS i Solidarnej Polski zaprezentowali projekt ustawy o wolności posługiwania się gotówką w Polsce. Projekt przewiduje zniesienie limitów płatności gotówką wprowadzonych w Polskim Ładzie.\nGórniczy potentaci w obliczu kryzysu energetycznego wracają do starych pomysłów. Jednym z nich jest Iberyjski Pas Pirytowy, który w najbliższych latach może znowu zyskać na znaczeniu. \"Wiercimy non stop już od półtora roku\" — mówią przedstawiciele przemysły wydobywczego, cytowani przez serwis wnp.pl.\nPosłowie PiS chcieli zmienić obowiązujący od wielu lat zakaz sprzedaży alkoholu w lokalach gastronomicznych na dworcach, co miało zwiększyć atrakcyjność prowadzenia działalności gospodarczej w tych miejscach. Projekt trafił do Sejmu, jednak sejmowa komisja usunęła poprawki majce na celu zmianę przepisów.\nEksperci zwracają uwagę na obciążenia finansowe związane z utrzymaniem przejętych majątków rosyjskich oligarchów oraz problemy prawne. Za utrzymanie przejętych majątków we Włoszech i USA płacą podatnicy. Natomiast Hiszpania i Francja przyjęły inne rozwiązanie.\nPosłowie PiS chcą zmienić obowiązujący od wielu lat zakaz sprzedaży alkoholu w lokalach gastronomicznych na dworcach. Dozwolona miałaby być konsumpcja piwa i alkoholi niskoprocentowych.\nMinister rodziny i polityki społecznej Marlena Maląg chce usiąść z przedstawicielami handlu do stołu i objaśnić im ideę zakazu handlu w niedziele. Sieci o spotkaniu dowiedziały się z mediów. — Nic nam o tym nie wiadomo – mówią w nieoficjalnych rozmowach. Inne od komentarza wykręcają się sezonem urlopowym.\nOgólnopolski Związek Zawodowy Pielęgniarek i Położnych zapowiedział manifestację pod Sejmem by izba zaakceptowała poprawki Senatu dotyczące podwyżek ich pensji. Minister Adam Niedzielski uważa, że wydarzenie jest całkowicie nieuzasadnione.\nPolskie prawo dopuszcza odstępstwo od konstytucyjnej ochrony prawa własności w postaci wywłaszczenia. Wywłaszczenie nieruchomości jest nabyciem przymusowym przez Skarb Państwa lub właściwe jednostki terytorialne.\nSejm zajmie się zmianą Konstytucji mającą umożliwić konfiskatę rosyjskiego majątku. Niewykluczone, że zrobi to jeszcze w tym miesiącu.\nTrwają prace nad poprawieniem przepisów ustawy o przeciwdziałaniu nadmiernym opóźnieniom w transakcjach handlowych, które mają m.in. uprościć proces składania sprawozdań oraz poprawić efektywność działań UOKiK - wynika z informacji na stronie Kancelarii Prezesa Rady Ministrów.\nPoparcie Polski dla Unii Europejskiej pozostaje silne, ale konfrontacja z Brukselą prowokuje debatę polskiej prawicy o \"polexicie” - pisze brytyjski dziennik \"Financial Times\".\nPodczas czwartej fali pandemii żółte i czerwone strefy będą definiowane na poziomie powiatowym. Większe obostrzenia czekają regiony o niższym poziomie zaszczepienia.\nSejm ustanowił w piątek nowe święto państwowe - Narodowy Dzień Zwycięskiego Powstania Wielkopolskiego. Święto to, mające upamiętniać zwycięski zryw Polaków przeciwko Niemcom z lat 1918-1919, będzie przypadać 27 grudnia - w rocznicę wybuchu powstania.\nKomisja Europejska prowadzi nadal rozmowy z Polską w sprawie akceptacji Krajowego Planu Odbudowy, ale nie mamy żadnych celów, jeśli chodzi o daty - poinformowała Dana Spinant, rzeczniczka KE, na konferencji w Brukseli.\nBędę rekomendował przedłużenie stanu wyjątkowego na granicy polsko-białoruskiej o 60 dni - zapowiedział na dzisiejszej konferencji prasowej Mariusz Kamiński, minister spraw wewnętrznych i administracji.\nZUS może zacząć ścigać tych, którzy na L4 remontowali dom albo wyjechali na wakacje. O to, co robi osoba na L4, będzie nawet mógł zapytać... sąsiada - ostrzega portal Prawo.pl\nW październiku Rada Ministrów może zająć się projektem nowelizacji Prawa o ruchu drogowym, który przewiduje odbieranie samochodów pijanym kierowcom. Natomiast do końca roku nowe przepisy mogą zostać przyjęte przez Sejm – wynika z wypowiedzi Marcina Warchoła, wiceministra sprawiedliwości i pełnomocnika rządu ds. praw człowieka.\nMinionej doby padł rekord produkcji energii z wiatru w Polsce, który przekroczył nieosiągalną dotąd barierę 6 GW. W szczytowych momentach wiatraki odpowiadały za jedną czwartą krajowego zapotrzebowania na prąd. Dalszy rozwój lądowej energetyki wiatrowej może pomóc obniżyć ceny energii. Jednak do tego potrzeba zmian w prawie. Ministerstwo Rozwoju i Technologii zakłada, że nowe przepisy wejdą w życie na początku 2022 r.\nNa wtorkowym posiedzeniu Senat zajmie się ustawą w sprawie rekompensat dla podmiotów gospodarczych w związku z wprowadzeniem stanu wyjątkowego. Część senatorów zapowiada złożenie poprawek.\nW przyszłym roku w końcu zostanie rozszerzony system poboru opłat dla ciężarówek o trasy szybkiego ruchu, które powstawały w ostatnich latach - informuje we wtorek \"Dziennik Gazeta Prawna\".\nOd poniedziałku 30 sierpnia straż miejska i gminna będzie mogła karać osoby jadące rowerem, hulajnogą elektryczną czy urządzeniem transportu osobistego. A mandaty grożą nie tylko za zbyt szybką jazdę czy nieustąpienie pierwszeństwa pieszemu - pisze \"Dziennik Gazeta Prawna\".\nJest roboczy projekt nowelizacji ustawy, który ma umożliwić pracodawcom dostęp do informacji o tym, którzy pracownicy, a nawet usługobiorcy, są zaszczepieni - pisze portal Prawo.pl, według którego przepisy zostały przygotowane na wzór francuski. Rząd ma się zająć projektem rozporządzenia na swoim pierwszym posiedzeniu we wrześniu.\nPracodawcy z sektora publicznego uważają, że powinni mieć dostęp do informacji, ilu pracowników w ich firmie zostało zaszczepionych przeciw COVID-19, a także wiedzieć, którzy konkretnie pracownicy zostali zaszczepieni - pisze Portal Samorządowy.\nZapisany w projekcie ustawy podatkowej będącej elementem Polskiego Ładu obowiązek przesyłania skarbówce danych z ewidencji podatkowych wzbudził obawy wprowadzenia tylnymi drzwiami tzw. testu przedsiębiorcy. Resort odpowiada na te zarzuty i przekonuje, że wprowadzenie nowego obowiązku ma na celu \"przede wszystkim ułatwienie rozliczenia podatku\".\nPrzez rok prezes UOKiK nie zablokował ani jednego przejęcia polskiej spółki przez inwestorów spoza UE. Urząd dowodzi, że spec ustawa działa, przedsiębiorcy - że jest niepotrzebna - pisze \"Puls Biznesu\".\nOd 27 września TVN24 może nadawać w oparciu o licencję wydaną w Holandii. Zgodnie z tamtejszymi przepisami możliwe jest emitowanie reklam mocniejszych alkoholi. Od 1 października dozwolone będą też spoty gier hazardowych - piszą wirtualnemedia.pl.\nSejm przyjął w środę zgłoszony przez prezydenta projekt ustawy o usługach płatniczych. Celem zgłoszonej na prośbę NBP regulacji jest zobowiązanie sprzedawców przyjmujących płatności bezgotówkowe do przyjmowania zapłaty w gotówce.\nPracodawcy ustalą, kto unika szczepionki i oddzielą tych pracowników od zaszczepionych i klientów – pisze \"Rzeczpospolita\". Do doniesień odniósł się w piątek pełnomocnik rządu ds. szczepień Michał Dworczyk.\nW ubiegłym roku odsetek firm, w których ujawniono nielegalne zatrudnienie, wzrósł z 31 do 43 proc. To skutek pandemii i zbyt wysokich kosztów pracy. - pisze \"Dziennik Gazeta Prawna\".", "content_hash": "929ab0e77a365312d314ddfc6b3ff19e206ba1f43a72ef95a655eba18a6d7f2f", "text_len": 7018}
{"schema_version": 1, "id": "c72cf1bd1fd22ce666e945277d095776b41ec14e", "url": "https://businessinsider.com.pl/gospodarka/rzad-przeznacza-ponad-miliard-zlotych-dla-poczty-polskiej-co-sie-zmieni/d745zd0", "title": "Spore rządowe wsparcie dla Poczty Polskiej. Pierwsza transza przekazana", "category": "Gospodarka", "scraped_at": "2025-12-23T04:12:21.799911Z", "text": "Spore rządowe wsparcie dla Poczty Polskiej. Pierwsza transza przekazana\nPoczta Polska otrzyma z budżetu państwa ponad miliard złotych, co ma wesprzeć jej działalność i poprawić jakość usług w całym kraju. To część szerszego mechanizmu państwowego finansowania kluczowego operatora pocztowego, który — jak podkreślają przedstawiciele rządu — stoi przed wieloma wyzwaniami operacyjnymi i inwestycyjnymi. Ekstra pieniądze nie poprawią jednak wyników finansowych spółki, ale pójdą na konkretne cele.\nJak podkreślono w rządowym komuniacie, w grudniu 2025 r. Ministerstwo Aktywów Państwowych przekazało Poczta Polska prawie 87 mln zł. Środki te mają posłużyć zarówno usuwaniu szkód po powodzi z 2024 r., jak i refundacji kosztów inwestycji poniesionych m.in. na budowę oraz modernizację systemu e-Doręczeń w latach 2020–2024.\nDalsza część tekstu znajduje się pod materiałem wideo\nDodatkowo na koniec grudnia została wypłacona pierwsza transza dotacji w wysokości 338,4 mln zł na finansowanie kosztu netto obowiązku świadczenia usług powszechnych w 2024 r. — to obowiązek nałożony ustawą i podstawa państwowego wsparcia dla operatorów pocztowych.\nŁącznie, po dwóch turach finansowania realizowanych do końca stycznia 2026 r., Poczta Polska otrzyma ponad 954 mln zł, a łączna kwota wsparcia przekroczy 1 miliard złotych.\nCzytaj też: Prezes UKE przedłuża misję Poczty Polskiej na kolejną dekadę\nSkąd te środki i na co zostaną wydane?\nJak podkreślono w komunikacie, rządowe środki trafiają do spółki m.in. na:\n- Usuwanie szkód w infrastrukturze pocztowej powstałych w wyniku powodzi,\n- Refundację kosztów budowy i modernizacji infrastruktury oraz oprogramowania e-Doręczeń,\n- Finansowanie kosztu netto obowiązku świadczenia usług powszechnych — czyli podstawowych usług pocztowych dostępnych na terenie całego kraju.\nMinister aktywów państwowych Wojciech Balczun podkreślił, że to wyraz realizacji zobowiązań państwa wobec operatora wyznaczonego, który zapewnia dostęp do usług pocztowych milionom Polaków.\n\"MAP wspiera nadzorowane spółki. Poczta Polska, która przechodzi gruntowną transformację to jeden z podmiotów, który wymaga naszej szczególnej uwagi. W grudniu i styczniu do spółki trafi łącznie ponad miliard złotych. To wyraz realizacji zobowiązań państwa wobec operatora wyznaczonego, który świadczy usługi powszechne na terenie całego kraju. Środki nie tylko poprawią sytuację finansową spółki, ale także zwiększą jakość i dostępność usług pocztowych dla milionów Polaków\" — zaznaczył cytowany w komunikacie minister Balczun.\nCzytaj też: Koniec papierowych pism z urzędów. E-Doręczenia już od 2026 r.\nPoczta Polska w czasie zmian i wyzwań\nJak podkreślono w komunikacie rządowym, Poczta Polska działa jako operator wyznaczony, co oznacza, że jest odpowiedzialna za świadczenie usług powszechnych, nawet tam, gdzie są one kosztowne i trudne do utrzymania komercyjnie. W ostatnich latach spółka ponosiła straty na tradycyjnych usługach listowych i równocześnie inwestowała w usługi cyfrowe, jak e-Doręczenia, mające zrekompensować spadek przychodów z listów i przesyłek tradycyjnych.\nTo wsparcie budżetowe wpisuje się w szerszy plan rządowej pomocy dla Poczty Polskiej. Projekt nowelizacji ustawy o prawie pocztowym zakłada, że w latach 2026–2027 spółka ma otrzymać prawie 2 mld zł dodatkowego finansowania na realizację obowiązku świadczenia usług powszechnych, co ma zapewnić stabilne funkcjonowanie operatora w kolejnych latach.", "content_hash": "9f456b416d57568f113f13f008fe5c04f1c8c5c44f79c2eca48f8a105d1c8223", "text_len": 3428}
{"schema_version": 1, "id": "4d15f828decb3e0e73072f35a80fe91b3d89ec05", "url": "https://businessinsider.com.pl/gospodarka/sprzedaz-detaliczna-gus-to-kluczowe-dane-dla-pkb/tcd0jsr", "title": "Jedna z ostatnich tak ważnych informacji gospodarczych w tym roku. To kluczowe dane dla PKB", "category": "Gospodarka", "scraped_at": "2025-12-23T04:12:30.240924Z", "text": "Jedna z ostatnich tak ważnych informacji gospodarczych w tym roku. To kluczowe dane dla PKB\nNa te dane czeka m.in. szczególnie minister finansów Andrzej Domański, bo zależy od nich pobór podstawowego podatku dla budżetu państwa, czyli VAT. Miesiąc temu było pozytywne zaskoczenie. Niestety teraz nie jest już tak dobrze.\nProdukt Krajowy Brutto, czyli wskaźnik obrazujący zmiany w całej gospodarce, zawiera w sobie kilka elementów, ale kluczowa jest konsumpcja. Jednym z celów całej gospodarki jest przecież to, żeby zapewnić mieszkańcom możliwości finansowania swojego własnego życia, zakupów na własne potrzeby. W poniedziałek GUS opublikował jeden z ostatnich kluczowych wskaźników w tym roku właśnie na ten temat.\nNa te dane czeka m.in. szczególnie minister finansów Andrzej Domański, bo zależy od nich pobór VAT, liczony od kwoty sprzedaży, a pomniejszony o odliczenia. I miesiąc temu było spore zaskoczenie, bo wobec prognozowanego przez ekonomistów na październik 3,7-procentowego wzrostu sprzedaży detalicznej w Polsce mierzonego w cenach stałych, ta urosła o 5,4 proc. Dawało to nadzieje, że konsumpcja się ożywia, przygaszona przedtem nastrojami Polaków.\nCzytaj też: Stopy w dół, ale co dalej? RPP wyjaśnia przyczyny swojej decyzji\nW listopadzie nie mamy jednak kontynuacji. Analitycy oczekiwali wzrostu sprzedaży o 3,9 proc. rok do roku w cenach stałych, a według danych GUS mamy wzrost o \"zaledwie\" 3,1 proc. \"W porównaniu z październikiem 2025 r. nastąpił spadek sprzedaży detalicznej o 3,3 proc.\" — informuje dodatkowo GUS.\nW cenach bieżących przy medianie prognoz 3,8 proc. rdr mamy tylko 2,8 proc. wzrostu według GUS. Dane są więc gorsze od oczekiwań.\nTrzeba uprzedzić jednak, że w tegorocznym listopadzie wpływ na wynik miała mniejsza liczba dni roboczych niż w analogicznym miesiącu rok temu. Po wyeliminowaniu tych czynników, o których dobrze wiedzieli ekonomiści, sprzedaż detaliczna w cenach stałych była o 5,5 proc. wyższa niż w analogicznym miesiącu ub. roku oraz wzrosła o 1,1 proc. w porównaniu z październikiem br.\nCzytaj też: Nowe prognozy dla polskiej gospodarki. Barometr Business Insidera\nTo jedna z ostatnich w tym roku istotnych danych gospodarczych. Później mamy tylko stopę bezrobocia we wtorek 23 grudnia i szybki wskaźnik inflacji za grudzień ostatniego dnia starego roku.\n\"Po rozczarowujących danych z przemysłu i budownictwa wzrost PKB pod koniec 2025 wciąż stoi konsumpcją. W 2026 liczymy na większe wsparcie ze strony inwestycji, w tym tych napędzanych środkami z KPO\" — komentują analitycy ING BSK.\nNajwyższy wzrost w meblach i AGD RTV\nSpośród prezentowanych kategorii towarów sprzedaż zwiększyła się znacznie w grupach: \"meble, rtv, agd\" (o 16,6 proc. ), \"pojazdy samochodowe, motocykle, części\" (o 12,9 proc. ), \"tekstylia, odzież, obuwie\" (o 12,2 proc. ). Wzrost sprzedaży obserwowano również w przedsiębiorstwach zaklasyfikowanych do grup: \"paliwa stałe, ciekłe i gazowe\" (o 5,9 proc. ), \"farmaceutyki, kosmetyki, sprzęt ortopedyczny\" (o 2,1 proc. ), \"pozostałe\" (o 0,9 proc. ). Spadek sprzedaży nastąpił w grupach \"prasa, książki, pozostała sprzedaż w wyspecjalizowanych sklepach\" (o 5,2 proc. ) oraz \"żywność, napoje i wyroby tytoniowe\"(o 2,9 proc.).\nW cenach bieżących, czyli w danych nieskorygowanych o inflację mamy wzrost o 2,8 proc. rok do roku i spadek o 3,2 proc. względem października. Tu też najwyższy wzrost odnotowano w sklepach z meblami oraz ze sprzętem AGD i RTV (+13,4 proc. rdr i +8,7 proc. mdm). Znacząco wzrosła też sprzedaż w sklepach z odzieżą i obuwiem.\nWartość sprzedaży detalicznej przez Internet w cenach bieżących była o 6,6 proc. wyższa niż przed rokiem. Udział sprzedaży przez Internet w sprzedaży \"ogółem\" zwiększył się z 10,7 proc. do 11,0 proc. Spośród prezentowanych grup o znacznym udziale sprzedaży przez Internet wzrost udziału raportowały przedsiębiorstwa z grup: \"tekstylia, odzież, obuwie (z 27,3 proc. przed rokiem do 28,6 proc. ), \"meble, rtv, agd\" (odpowiednio z 21,3 proc. do 21,4 proc. ). Natomiast spadek udziału wykazały jednostki z grupy \"prasa, książki, pozostała sprzedaż w wyspecjalizowanych sklepach\" (z 27,5 proc. do 22,1 proc.) — podał GUS.", "content_hash": "f93109c8555038ee10172955cbb81f52fcc1b18c1b6815f68a015489d5e7c117", "text_len": 4137}
{"schema_version": 1, "id": "c0b5dc9cc7e42339bc9ac18f2d7561e566f1a378", "url": "https://businessinsider.com.pl/gospodarka/zadluzenie-skarbu-panstwa-zbliza-sie-do-psychologicznej-granicy/1l47c9k", "title": "Zadłużenie Skarbu Państwa zbliża się do psychologicznej granicy. Tyle urosło w miesiąc", "category": "Gospodarka", "scraped_at": "2025-12-23T04:12:20.587803Z", "text": "Zadłużenie Skarbu Państwa zbliża się do psychologicznej granicy. Tyle urosło w miesiąc\nO prawie 1 proc. zwiększyło się w listopadzie zadłużenie Skarbu Państwa. Z pozoru to niewiele, ale przekłada się na miliardy złotych. Jakieś pozytywy? Stosunek zadłużenia krajowego do zagranicznego jest bezpieczny.\nZadłużenie Skarbu Państwa to łączna suma pieniędzy, które polski rząd pożyczył od różnych instytucji oraz osób prywatnych, aby sfinansować wydatki państwa niepokryte z bieżących wpływów budżetowych. Głównym powodem powstawania tego długu jest deficyt budżetowy, czyli sytuacja, w której państwo wydaje więcej na cele takie jak służba zdrowia, edukacja, obronność czy inwestycje, niż otrzymuje z podatków i innych danin.\nDalsza część artykułu znajduje się poniżej materiału wideo\nW ostatnich latach zadłużenie Skarbu Państwa szybko rośnie. Na koniec listopada wzrosło o 14,7 mld zł (o 0,8 proc.) w porównaniu z końcówką października. Łączna suma to już 1 bln 908,8 mld zł — podał w poniedziałek resort finansów.\nZadłużenie Skarbu Państwa. Jak zapożyczyliśmy się za granicą?\nAby pokryć co roku lukę wynikającą z niedoboru dochodów, Ministerstwo Finansów emituje papiery wartościowe, przede wszystkim obligacje skarbowe, które są rodzajem obietnicy zwrotu pożyczonych środków wraz z określonymi odsetkami. Wierzycielami państwa mogą być zarówno podmioty krajowe, jak i zagraniczne, w tym banki, fundusze inwestycyjne, a także zwykli obywatele kupujący obligacje oszczędnościowe.\nZobacz także: Zadłużenie Polaków. Niepokojące dane Krajowego Rejestru Długów\nDług ten dzieli się na krajowy, zaciągnięty w walucie polskiej u rodzimych inwestorów, oraz zagraniczny, nominowany w walutach obcych, takich jak euro czy dolary. Zarządzanie zadłużeniem jest kluczowym elementem polityki gospodarczej, ponieważ państwo musi regularnie wypłacać odsetki, co stanowi stały koszt dla budżetu, nazywany obsługą długu.\nPozytywne dla Polski jest to, że zagraniczne zadłużenie stanowi zdecydowaną mniejszość. Zadłużenie w listopadzie w podziale według kryterium miejsca emisji wyniosło: w przypadku długu krajowego — około 1 bln 528,2 mld zł, a w przypadku długu w walutach obcych — około 380,6 mld zł (tj. 19,9 proc. całego długu SP).\nZadłużenie Skarbu Państwa szybko rośnie\nNa koniec października zadłużenie wynosiło 1 bln 894 mld 102,4 mln zł, przy czym MF podaje, że dług nie uwzględnia SPW przekazanych do Funduszu Reprywatyzacji oraz do Funduszu Inwestycji Kapitałowych, które nie zostały zbyte przez te fundusze do końca października 2025 r., tj. kwoty 4 mld 574,3 mln zł.\nW analogicznym raporcie Ministerstwa Finansów podsumowującym koniec 2024 r. na liczniku zadłużenia widniała kwota 1 bln 628,6 mld zł. To oznacza, że w ciągu 11 miesięcy przybyło około 280 mld zł.", "content_hash": "817058a1802b02fb6aa6198d55f70e4728b9f7f7ea32888f55c836e670d541e7", "text_len": 2755}
{"schema_version": 1, "id": "6990864f964ef9064db95ad19fe01e25e964c982", "url": "https://businessinsider.com.pl/nieruchomosci/budowa-nowych-mieszkan-deweloperzy-podsumowuja-wyniki-i-mowia-co-bedzie-dalej/075w340", "title": "Deweloperzy komentują dane o rozpoczętych budowach mieszkań. Tego oczekują w 2026 r.", "category": "Nieruchomości", "scraped_at": "2025-12-23T04:13:54.078507Z", "text": "Deweloperzy komentują dane o rozpoczętych budowach mieszkań. Tego oczekują w 2026 r.\n\"Najnowsze dane pokazują wyraźny spadek liczby rozpoczynanych inwestycji mieszkaniowych, po wyjątkowo mocnym październiku\" - przyznają przedstawiciele Polskiego Związku Firm Deweloperskich. Wskazują przyczynę i podają, jakiego trendu oczekują w kolejnych 12 miesiącach.\nW czwartek Główny Urząd Statystyczny (GUS) zaprezentował najnowsze dane na temat rynku nieruchomości. W listopadzie deweloperzy rozpoczęli budowę (budowa na sprzedaż i wynajem) zaledwie 7966 mieszkań, czyli o 50 proc. mniej niż miesiąc wcześniej, a o 30 proc. mniej rok do roku. To najniższa liczba od kwietnia 2023 r.\nDalsza część artykułu znajduje się poniżej materiału wideo\nJak wyniki tłumaczą deweloperzy? \"Najnowsze dane GUS pokazują wyraźny spadek liczby rozpoczynanych inwestycji mieszkaniowych, po wyjątkowo mocnym październiku. To przede wszystkim efekt sezonowych uwarunkowań, a nie sygnał trwałego osłabienia koniunktury\" — czytamy w komentarzu Polskiego Związku Firm Deweloperskich (PZFD).\nWskazuje, że stabilny poziom pozwoleń na budowę oraz wysoka liczba mieszkań oddawanych do użytkowania potwierdzają, że rynek pozostaje w fazie równoważenia podaży i popytu.\n\"Słabsza miesięczna dynamika widoczna była choćby w czerwcu czy w sierpniu tego roku, a w kolejnych miesiącach wynik odbijał do pułapu ponad 11 tys. rozpoczynanych lokali\" — komentuje Patryk Kozierkiewicz, radca prawny w Polskim Związku Firm Deweloperskich.\nZobacz także: Jak mieszkania kupują młodzi Polacy? Sprawdź wyniki najnowszego badania\n\"Ponieważ historycznie, z powodu aury czy okresu świątecznego, grudzień jest jednym z miesięcy, w których obserwuje się najmniej startów nowych inwestycji, zakładamy, że łączna liczba zainicjowanych budów mieszkań w 2025 r. wyniesie w sektorze deweloperskim nie więcej niż 130 tys. lokali — dodaje ekspert PZFD.\nW prognozach na 2026 r. PZFD zakłada, że utrzymana zostanie podobna dynamika wprowadzeń do tej z 2025 r. \"Na rynku będą się bowiem równoważyć pozytywne czynniki popytowe, w tym ostatni cykl obniżek stóp procentowych oraz podażowe w postaci najwyższej oferty dostępnych mieszkań w historii. Pierwsze odpowiedzi co do prawidłowości tej tezy poznamy jednak pod koniec pierwszego kwartału, gdy znane będą wyniki sektora w styczniu i lutym\" — podkreśla Patryk Kozierkiewicz.\nPozwolenia na budowę mieszkań\nJeśli chodzi o pozwolenia na budowę, deweloperzy uzyskali w listopadzie zgodę na budowę 13818 lokali. W przeciwieństwie do danych dotyczących rozpoczynanych inwestycji wynik ten jest zbliżony do miesięcznej średniej dla 2025 r., a więc można mówić o pewnej stabilizacji.\n\"Niemniej, w porównaniu z 2025 r., liczba uzyskanych pozwoleń spadła o prawie 20 proc., co świadczy o mniejszych możliwościach inwestorów, którzy borykali się z wyprzedażą istniejącej oferty i oczekiwali na poprawę sytuacji popytowej\" — wskazuje PZFD.\n\"To właśnie dlatego w 2024 obserwowaliśmy bardzo dobry wynik w zakresie pozwoleń. Był on bowiem częściowo napędzany programem BK2 proc. oraz wiarą w utrzymanie podobnego mechanizmu wsparcia rynkowego. Tegoroczny, niemal 20 proc. spadek jest natomiast rezultatem upadku tych oczekiwań i osłabienia rynkowej koniunktury w 2024 r., co skutkowało spadkiem popytu i w świetle wysokiej podaży mieszkań zahamowało starania inwestorów o nowe pozwolenia\" — podsumowuje Patryk Kozierkiewicz.\nMieszkania oddane do użytkowania\nDeweloperzy w listopadzie oddali do użytkowania ponad 13,6 tys. nowych mieszkań. Łączny wynik do listopada wynosi natomiast 117,7 tys.\n\"Budowa oddawanych dziś mieszkań rozpoczynała się w okresie boomu inwestycyjnego z przełomu końca 2023 r. i początku 2024 r., gdy inwestorzy zwiększali podaż w odpowiedzi na zapotrzebowanie wywołane programem BK2 proc. Stąd zauważalna poprawa danych, która skądinąd — z tych samych powodów, o których mowa wcześniej — będzie utrzymywać się przez cały 2026 r.\" — uważa ekspert PZFD", "content_hash": "0c04ac7ff8470e82cdecff29f5056f9f7f566d1fb09b3b370c3d6b4e7db0c6ef", "text_len": 3940}
{"schema_version": 1, "id": "a7e753b10e2a5f28867ad8928cf67b0c709491a0", "url": "https://businessinsider.com.pl/nieruchomosci/ceny-mieszkan-moga-spadac-mimo-wzrostu-sprzedazy-nadchodzi-nowa-epoka/w4mtrx4", "title": "Ceny mogą spadać, mimo rosnącej podaży. Nadchodzi nowa epoka dla deweloperów", "category": "Nieruchomości", "scraped_at": "2025-12-23T04:13:59.027757Z", "text": "Ceny mogą spadać, mimo rosnącej podaży. Nadchodzi nowa epoka dla deweloperów\nTo nie będzie kolejny rozdział znanego cyklu. Rynek nieruchomości w Polsce szykuje się na reset zasad gry, w którym ceny mogą spadać mimo rosnącej sprzedaży, a liderami zostaną nie najwięksi, lecz najlepiej dostosowani. Eksperci mówią wprost: 2026 r. może być najbardziej przełomowy od dekady.\n- Eksperci wskazują, że gospodarka i rynek pracy w 2026 r. mogą osłabić nastroje konsumentów\n- Zmiany regulacyjne, takie jak zastąpienie lex deweloper i koszty nowych wymagań budowlanych, mogą wpłynąć na rynek\n- Prognozy zakładają konsolidację branży oraz wzrost atrakcyjności inwestycji w wynajem mieszkań\n- Więcej informacji o biznesie znajdziesz na Businessinsider.com.pl\nRok 2025 zapamiętamy jako czas gwałtownych zwrotów akcji i rozczarowań wobec prognoz, które jeszcze na początku wydawały się niemal pewne. Dla jednych był to rok straconych nadziei na szybkie ożywienie sprzedaży, dla innych — moment bolesnej konfrontacji z nową rzeczywistością regulacyjną i kosztową. Na tym tle 2026 r. jawi się nie jako kontynuacja, lecz jako początek nowej epoki na rynku nieruchomości. Taką diagnozę stawiają eksperci portalu RynekPierwotny.pl, którzy podczas konferencji podsumowującej mijający rok zaprezentowali dziewięć najbardziej prawdopodobnych perspektyw dla rynku mieszkań oraz kilkanaście scenariuszy \"czarnych łabędzi\".\nCzytaj też: Zielona huta na północy kraju? Instrat pokazuje, jak odmienić polską stal\n— Rok 2025 był zdecydowanie zaskakujący. Największą niespodzianką dla sektora było to, jak jedna ustawa o tzw. jawności cen wywróciła utarte ścieżki marketingu i sprzedaży mieszkań. Zaskoczeniem gospodarczym były nie tylko obniżki stóp procentowych, ale też to, jak relatywnie niewielki miały one wpływ na sprzedaż — podsumowuje Jan Dziekoński, Head of Market Insights w RynekPierwotny.pl.\nGospodarka w kształcie litery K i drogi kredyt\nPierwszym i kluczowym kontekstem dla rynku mieszkań w 2026 r. będzie kondycja gospodarki. Zdaniem ekspertów wzrost PKB i inwestycji — m.in. dzięki środkom z KPO — pójdzie w górę, ale rynek pracy może podążyć w przeciwnym kierunku. Spowolnienie dynamiki płac, wzrost bezrobocia oraz niepewność związana z relokacją miejsc pracy i wpływem sztucznej inteligencji mogą osłabić nastroje konsumentów.\nZobacz także: Podatek za 2025 r. Jak przedsiębiorca może legalnie obniżyć PIT?\nTen \"kształt litery K\" przełoży się bezpośrednio na decyzje zakupowe. Nawet jeśli stopy procentowe będą dalej spadać, kredyt mieszkaniowy wcale nie musi stać się wyraźnie tańszy. Po sześciu obniżkach w 2025 r., które łącznie dały 1,75 p.p., rynek oczekuje dalszych ruchów RPP.\nPrognoza ekspertów RynekPierwotny.pl zakłada, że do końca 2026 r. stopy mogą znaleźć się w przedziale 3,5–4,0 proc., a w scenariuszu antyrecesyjnym nawet 2,5–3,0 proc. — To wciąż dużo na tle lat 2013–2021 — podkreślają analitycy. Dodatkowo oprocentowanie kredytów stałoprocentowych powiązane jest dziś z obligacjami, a nie WIBOR-em, co opóźnia realną poprawę dostępności finansowania. Efekt mogą jeszcze osłabić wyższe obciążenia banków, w tym podatek CIT.\nWojna cenowa, rekordowa oferta i nowy klient\nJednym z najbardziej paradoksalnych zjawisk nadchodzącego roku będzie sytuacja, w której sprzedaż mieszkań rośnie, a ceny nominalnie spadają. W 2026 r. rynek wejdzie z rekordowym poziomem oferty, zwłaszcza w dużych miastach. To efekt masowych wprowadzeń projektów w latach 2024–2025, które będą oddawane właśnie teraz.\nWarto przeczytać: Wyzwania dla spółek od 2026 roku. Eksperci o wdrożeniu plików JPK_CIT\n— Oferta się nie skurczyła. W listopadzie sprzedano mniej więcej tyle mieszkań, ile wprowadzono do sprzedaży — wskazują eksperci. Efekt? Nasilająca się wojna cenowa między deweloperami i coraz większa elastyczność w negocjacjach. Rabaty, promocje i obniżki cen transakcyjnych już dziś są standardem, a w 2026 r. ten trend ma się pogłębiać.\nZmienia się również sam proces zakupu mieszkania. Ustawa o jawności cen sprawiła, że liczba zapytań ofertowych spadła nawet o 60 proc., ale jednocześnie klienci są dziś lepiej wyedukowani i bardziej zdecydowani. Coraz częściej korzystają z narzędzi opartych na AI, a kontakt z deweloperem nawiązują dopiero na końcowym etapie.\n— Najtrudniej będą mieli mali gracze, którzy nie dostosują się do nowych realiów. Zyskają ci, którzy potrafią zaoferować profesjonalną obsługę i realną wartość — podkreśla Jan Dziekoński.\nSpadek cen i powrót inwestorów na rynek najmu\nKombinacja niskiej inflacji, słabszej dynamiki płac i wysokiej podaży ma prowadzić do dalszego, choć stopniowego spadku cen mieszkań. Nie będzie to jednak \"pęknięcie bańki\", lecz powolne schodzenie ze szczytów, zarówno na rynku pierwotnym, jak i wtórnym.\nPrzeczytaj: Sondaże kłamią? Tak rząd Donalda Tuska realizuje umowę koalicyjną\nJednocześnie poprawią się warunki dla inwestorów nastawionych na wynajem. Po latach 2014–2022, które były \"złotą dekadą\" inwestowania w mieszkania, okres 2023–2025 przyniósł spadek opłacalności. Teraz sytuacja zaczyna się wyrównywać.\n— Zyski z najmu przeciętnych mieszkań w 2026 r. zaczną przewyższać te z lokat czy obligacji — wskazują eksperci RynekPierwotny.pl. Szczególnie atrakcyjne mają być rynki o wysokiej rentowności.\nMarek Wielgo, ekspert rynku nieruchomości, zwraca uwagę, że koszty utrzymania mieszkań już się uspokoiły, co będzie sprzyjać stabilizacji rynku najmu. — Polska nie jest gotowa na podatek katastralny. Realny scenariusz to ewentualne opodatkowanie od trzeciego lub czwartego mieszkania, ale każda partia, która spróbuje to wprowadzić, zapłaci za to polityczną cenę — ocenia.\nRegulacyjna burza i \"szokująca\" konsolidacja\nRok 2026 będzie także przełomowy regulacyjnie. Zniknie lex deweloper, zastąpiony przez zintegrowane plany inwestycyjne. Nowe budynki wielorodzinne będą musiały uwzględniać miejsca doraźnego schronienia, co w dużych miastach może podnieść koszty nawet o 300 zł za m kw., czyli ok. 1,5 proc. ceny. Trwa także walka z czasem o uchwalenie planów ogólnych — deadline może zostać przesunięty z czerwca na sierpień.\nChoć pierwsza połowa roku upłynie pod znakiem chaosu, eksperci spodziewają się, że końcówka 2026 r. przyniesie stabilizację, zwłaszcza w dużych aglomeracjach.\nNa tym tle coraz bardziej prawdopodobna staje się \"szokująca\" konsolidacja rynku. Balast niesprzedanych projektów, presja cenowa i problemy sukcesyjne mogą doprowadzić do fuzji i przejęć, które zmienią układ sił w branży.\nWojna, pokój i psychologia rynku\nOstatnim, ale nie mniej istotnym czynnikiem pozostaje geopolityka. Scenariusz zamrożenia konfliktu Ukraina–Rosja miałby umiarkowany wpływ na rynek nieruchomości. Trwały pokój — już nie. Mógłby on przełożyć się na spadek inflacji, poprawę sytuacji na rynku pracy i większy popyt na mieszkania, zwłaszcza na wynajem.\n— Mimo wszystko o wszystkim decyduje optymizm konsumentów. Dziś nie ma bodźców, które gwałtownie przyspieszałyby decyzje zakupowe. Ale jeśli w drugiej połowie roku podaż zacznie maleć, może uruchomić się element psychologiczny — zauważa Marek Wielgo.\nEksperci RynekPierwotny.pl podsumowują jednoznacznie: 2026 r. nie będzie kolejnym etapem znanego cyklu. — To reset zasad. Wygrają ci, którzy najlepiej zrozumieją nowego klienta i nowe realia. Nie największy metraż i nie najwyższa cena zdecydują o sukcesie, lecz elastyczność i profesjonalizm — konkludują.", "content_hash": "917f45b93083fbe2eaf7cb8638993564500b0941af5ddaa6f39b413287f35cf2", "text_len": 7354}
{"schema_version": 1, "id": "86e1317f9776101b454a8cabce28a5d69ecae601", "url": "https://businessinsider.com.pl/nieruchomosci/colliers-prognozuje-selektywny-wzrost-w-sektorze-nieruchomosci-w-2026-roku/hfxknd4", "title": "Nieruchomości wchodzą w nowy cykl. Co przyniesie 2026 r. dla gospodarki, biur i handlu?", "category": "Nieruchomości", "scraped_at": "2025-12-23T04:14:03.877302Z", "text": "Nieruchomości wchodzą w nowy cykl. Co przyniesie 2026 r. dla gospodarki, biur i handlu?\nKończący się rok potwierdził odporność rynku nieruchomości w Polsce i całym regionie CEE, ale jednocześnie obnażył jego strukturalne napięcia. Raport Colliers \"Highlights & Predictions\" pokazuje, że 2026 r. będzie czasem selektywnego wzrostu, silnej roli inwestycji publicznych i dalszej polaryzacji między nowymi a starszymi aktywami. Przedpremierowo prezentujemy kluczowe wnioski i prognozy dla gospodarki, biur i handlu.\nGospodarka: solidne fundamenty i inwestycyjny impuls z UE\n- Wzrost PKB, inflacja i stopy procentowe\nRok 2025 upłynął pod znakiem stabilizacji makroekonomicznej. PKB Polski wzrósł o 3,5 proc., a inflacja spadła do 2,4 proc., co umożliwiło obniżki stóp procentowych łącznie o 175 pb. To stworzyło bardziej przewidywalne warunki dla inwestorów i kredytobiorców, choć — jak podkreślają eksperci — ostrożność nie zniknęła.\nCzytaj też: W Polsce są prawie 3 mln przedsiębiorców. Skarbówka ujawnia, jak zarabiają\n— Rok 2025 pokazał odporność polskiej gospodarki. Wzrost PKB na poziomie 3,5 proc. przy jednoczesnym ustabilizowaniu inflacji pod koniec roku na poziomie celu banku centralnego to solidny fundament pod dalszy rozwój. Obniżki stóp procentowych o 175 punktów bazowych dały rynkowi potrzebny oddech, choć inwestorzy wciąż zachowują selektywne podejście — mówi Grzegorz Sielewicz, dyrektor Działu Analiz Ekonomicznych i Rynkowych w regionie Europy Środkowo-Wschodniej w Colliers.\n- Inwestycje publiczne i KPO jako motor 2026 r.\nPrognozy na 2026 r. wskazują na utrzymanie wzrostu PKB na poziomie ok. 3,5 proc., ale z inną strukturą niż dotychczas. Konsumpcja pozostanie ważna, choć jej dynamika może osłabnąć wraz z wolniejszym wzrostem płac. Kluczowym impulsem mają być inwestycje — przede wszystkim te finansowane ze środków unijnych.\n— Wchodzimy w 2026 rok z optymizmem, którego głównym źródłem są środki unijne i ożywienie inwestycyjne. Uruchomienie funduszy z KPO oraz polityki spójności będzie silnym katalizatorem dla sektora budowlanego i inwestycyjnego. Spodziewamy się, że to właśnie inwestycje publiczne i strukturalne przejmą pałeczkę lidera wzrostu gospodarczego — podkreśla Grzegorz Sielewicz.\n- Ryzyka zewnętrzne i eksport\nCieniem na prognozach kładą się czynniki zewnętrzne: kondycja Niemiec, możliwe napięcia handlowe i niepewność wokół globalnych łańcuchów dostaw. Eksperci Colliers zwracają jednak uwagę, że silny popyt wewnętrzny działa jak bufor bezpieczeństwa dla polskiej gospodarki.\nZobacz także: Aktualizacja KPEiK i PPEJ już wkrótce. Więcej mocy w atomie i wsparcie państwa dla SMR\nBiura: luka podażowa, ESG i presja na czynsze\n- Rekordowo niska nowa podaż i wycofywanie budynków\nRynek biurowy wchodzi w 2026 r. z historycznie niskim wolumenem nowych projektów. W Warszawie w ciągu ostatnich 5 lat z rynku wycofano ok. 500 tys. m kw. powierzchni, a tylko w 2025 r. ponad 140 tys. m kw., m.in. w projektach Saski Point czy Królewska 14. Powodem są rosnące koszty, presja ESG oraz decyzje o konwersji starszych biurowców — głównie na funkcje mieszkaniowe.\n— Trend wycofywania z rynku starszych i mniej rentownych budynków biurowych w celu ich modernizacji lub zmiany funkcji wyraźnie przybiera na sile. Jednocześnie w 2025 r. rynek biurowy w Polsce odnotował rekordowo niski poziom nowej podaży, wyraźnie poniżej wyników z lat ubiegłych — mówi Katarzyna Tasarek-Skrok, dyrektor Działu Powierzchni Biurowych w Colliers.\n- Hybryda redefiniuje popyt\nModel pracy hybrydowej przestał być eksperymentem i stał się standardem. W Warszawie aż 94 proc. firm pracuje w modelu hybrydowym, a tylko 8 proc. preferuje wyłącznie pracę z biura. To przekłada się na optymalizację i reorganizację powierzchni, ale nie na załamanie popytu.\n— Hybryda nie tylko utrzymuje swoją popularność, ale także przechodzi ewolucję. Firmy coraz częściej odchodzą od jednolitych zasad dla całej organizacji, wprowadzając różne modele pracy dostosowane do specyfiki poszczególnych zespołów — zauważa Dorota Osiecka, partner w Colliers, dyrektor Colliers Define.\n- Czynsze w górę, flex na znaczeniu\nPrognozy na 2026 r. wskazują, że luka podażowa utrzyma się dłużej, szczególnie w centralnych strefach biznesowych. To oznacza presję na wzrost czynszów w nowych, certyfikowanych projektach oraz rosnącą rolę biur flex jako elementu strategii najmu.\n— Ograniczona dostępność nowej powierzchni, przy stabilnym popycie, sprawiają, że w kolejnych kwartałach będzie zauważalna presja na wzrost stawek czynszowych. Właściciele jakościowych aktywów zyskują siłę negocjacyjną, podczas gdy starsze biurowce wymagają modernizacji, pogłębiając polaryzację rynku — mówi Paweł Proński, dyrektor Działu Powierzchni Biurowych w Colliers.\nHandel: parki handlowe i transformacja formatów\n- Parki handlowe w centrum uwagi inwestorów\nRok 2025 należał do parków handlowych — zarówno pod względem nowej podaży, jak i transakcji inwestycyjnych. Najgłośniejszym wydarzeniem była sprzedaż portfela 36 parków handlowych przez Trei Real Estate do Slate Asset Management i Ares Management za ponad 300 mln euro oraz transakcja 10 obiektów BHM sprzedanych czeskiemu funduszowi Reticulum/MyPark za ponad 50 mln euro.\n— Ponadto prowadzone są przebudowy i modernizacje wybranych obiektów handlowych, które zmieniają się z formatów big-box oraz centrów handlowych pierwszej generacji w parki handlowe — wskazuje Anna Radecka-Łysiak, dyrektor Działu Powierzchni Handlowych w Colliers.\n- Rekreacja, usługi i lokalność\nTenant-mix ewoluuje w stronę usług, fitnessu i gastronomii, które zwiększają częstotliwość odwiedzin. Parki handlowe coraz częściej pełnią funkcję lokalnych centrów społecznych, szczególnie w mniejszych miastach, gdzie suburbanizacja sprzyja ich rozwojowi.\n— Wybrani operatorzy i najemcy, dotychczas znani z tradycyjnych centrów handlowych, będą decydować się na debiut w formacie parku handlowego. Będą to nie tylko marki modowe, ale też operatorzy opieki zdrowotnej, fitness czy gastronomii — mówi Marta Cegielnik, dyrektor Działu Powierzchni Handlowych w Colliers.\n- ESG i projekty wielofunkcyjne\nPrognozy na 2026 r. zakładają dalszy rozwój parków handlowych oraz rosnącą atrakcyjność projektów wielofunkcyjnych, łączących handel, usługi, mieszkania i biura. Jednocześnie właściciele starszych obiektów będą musieli mierzyć się z presją regulacyjną i oczekiwaniami ESG.\n— W obliczu transformacji energetycznej i polityki ESG kluczowym czynnikiem budującym przewagę konkurencyjną staje się wdrożenie spójnej strategii dekarbonizacji — podkreśla Anna Radecka-Łysiak.\nWniosek: 2026 r. nie będzie rokiem jednorodnego boomu, lecz czasem selektywnego wzrostu. Gospodarka zyska impuls inwestycyjny z UE, biura wejdą w fazę deficytu nowej podaży, a handel umocni się dzięki parkom handlowym i projektom wielofunkcyjnym. Dla inwestorów i najemców kluczowe okażą się jakość aktywów, lokalizacja i zdolność adaptacji do nowych realiów rynku.", "content_hash": "38118fcff7ddf317e5709de38a37866186e0d8939aa2bfebc6fe73cfc85dd56b", "text_len": 6916}
{"schema_version": 1, "id": "e000f0e2ea1bf2b0760a03f6b1984c7e29c7e8ce", "url": "https://businessinsider.com.pl/nieruchomosci/fit-out-zdobywa-polskie-mieszkania-nowy-standard-na-rynku-nieruchomosci/2hcl5nf", "title": "Wykończenie wnętrz to już nie luksus. Tyle kosztuje fit-out mieszkania [KWOTY]", "category": "Nieruchomości", "scraped_at": "2025-12-23T04:13:51.613561Z", "text": "Wykończenie wnętrz to już nie luksus. Tyle kosztuje fit-out mieszkania [KWOTY]\nFit-out jeszcze niedawno był pojęciem znanym głównie w świecie biur i korporacji. Dziś coraz częściej decyduje o tym, czy nieruchomość — także mieszkanie — faktycznie \"działa\" i trzyma wartość w trudnych realiach rynkowych. Zarząd firmy Neo-Świat tłumaczy, dlaczego wykończenie wnętrz stało się barometrem całego rynku nieruchomości.\n- Obecnie fit-out obejmuje nie tylko biura, ale także mieszkania, hotele i projekty rewitalizacji budynków\n- Koszty fit-outu są uzależnione od budżetu, detali i jakości materiałów, a w segmencie premium wykończenia są personalizowane\n- Polski rynek fit-out dojrzewa, a kluczowymi trendami są adaptacje budynków istniejących oraz długoterminowe inwestycje w jakość\n- Więcej informacji o biznesie znajdziesz na Businessinsider.com.pl\nCzym właściwie jest fit-out i dlaczego dotyczy też zwykłego Kowalskiego?\nNajprościej mówiąc: fit-out to doprowadzenie wnętrza do stanu, w którym można z niego normalnie korzystać — pracować, mieszkać albo przyjmować gości. Tak jak mieszkanie kupione od dewelopera często oddawane jest w stanie deweloperskim, tak w nieruchomościach komercyjnych mówi się o tzw. shell & core, czyli surowej \"skorupie\" budynku. Fit-out to cały proces, który tę skorupę zamienia w realną przestrzeń do życia lub pracy.\nCzytaj także: USA \"skazane na Europę\". Trump nie przewidział wszystkiego w relacjach z UE [ANALIZA]\n— Bierzemy pustą przestrzeń i zamieniamy ją w gotowe, funkcjonalne biuro, hotel, mieszkanie czy lokal handlowy — tłumaczy Paweł Brodzik z Neo-Świat. Jak podkreśla, nie chodzi wyłącznie o estetykę. To także instalacje, akustyka, oświetlenie, ergonomia i technologia, które sprawiają, że wnętrze jest wygodne i efektywne.\nCo ważne, fit-out nie dotyczy już wyłącznie biurowców. — Realizujemy także wykończenia mieszkań, głównie w większych pakietach — dla deweloperów, PRS czy aparthoteli — dodaje Rajmund Węgrzynek. Polski rynek dopiero dojrzewa do myślenia o wnętrzach jako o gotowym produkcie, a nie półfabrykacie wymagającym kolejnych miesięcy prac.\nFit-out jako barometr rynku nieruchomości komercyjnych\nChoć o rynku nieruchomości komercyjnych mówi się dziś ostrożnie, branża fit-outowa widzi pierwsze oznaki odbudowy. — Mamy bardzo solidny portfel projektów i przed sobą kilka naprawdę dobrych miesięcy — mówi Paweł Brodzik. Jego zdaniem rynek wraca do gry, ale na zupełnie innych zasadach niż jeszcze kilka lat temu.\nKluczowa stała się konkurencyjność cenowa, ale rozumiana inaczej niż kiedyś. — Nie chodzi o ściganie się na najniższą cenę materiałów, tylko o wiedzę, doświadczenie i rekomendowanie rozwiązań, które faktycznie mają sens — podkreśla Brodzik. Jak dodaje, marże w fit-oucie nigdy nie były tajemnicą, jednak dziś inwestorzy otwarcie rozmawiają o kosztach i ryzykach.\nRajmund Węgrzynek zwraca uwagę na szerszy kontekst makroekonomiczny. — Kapitał w Polsce jest dziś jednym z najdroższych w Europie. To sprawia, że zamiast nowych biurowców dominują rewitalizacje i adaptacje istniejących budynków — mówi. To wymusza na firmach fit-outowych elastyczność i wejście w nowe segmenty: hotele, mieszkaniówkę czy projekty publiczne.\nJak zmienił się fit-out przez ostatnie 25 lat?\nJeszcze ćwierć wieku temu biura przypominały labirynty korytarzy i zamkniętych pokoi. Potem przyszła era \"monumentalnych\" siedzib korporacji, a następnie moda na open space i przeszklone wnętrza. — Z czasem do projektów weszła akustyka, później well-being, redukcja śladu CO2 i energooszczędność zgodna z ESG — wylicza Paweł Brodzik.\nWarto przeczytać: Wiceminister do spraw europejskich przed szczytem UE. \"Nie zawahamy się użyć weta\"\nPandemia okazała się kolejnym punktem zwrotnym. Fit-out przestał być tylko kwestią estetyki, a stał się narzędziem przyciągania ludzi do biur w realiach pracy hybrydowej. — Biuro musi być dziś magnesem — miejscem do skupienia, integracji zespołów i współpracy — mówi Brodzik.\nZdaniem Rajmunda Węgrzynka zmieniło się też myślenie o roli samego biura. — Liczy się nie tylko to, żeby było ładnie. Przestrzeń ma wspierać kulturę organizacyjną, bo pandemia pokazała, że nie da się jej zbudować wyłącznie zdalnie — zaznacza.\nRewitalizacje, refity i adaptacje — kluczowe słowa rynku\nNowych biurowców powstaje niewiele. Rynek żyje dziś przebudowami i rearanżacjami. — Inwestor chce uzyskać najlepszy efekt w określonym budżecie, a często gruntowna adaptacja istniejącego budynku ma więcej sensu niż budowa od zera — mówi Paweł Brodzik. To rozwiązanie bywa też bardziej ekologiczne i lepiej odpowiada na realny popyt.\nRajmund Węgrzynek podkreśla, że każdy projekt to dziś balansowanie między oczekiwaniami a możliwościami finansowymi. — Paradoksalnie największym wrogiem budżetu bywa sam klient, bo każda zmiana w trakcie generuje dodatkowe koszty albo opóźnienia — zauważa. Dlatego coraz częściej wykonawcy są włączani już na etapie analizy technicznej budynku.\nKoszty fit-outu, ceny materiałów i rynek pracy\nIle kosztuje fit-out? To pytanie, którego branża nie lubi najbardziej. — Nie ma jednej ceny, bo 99 proc. rozwiązań jest indywidualnych — mówi Rajmund Węgrzynek. W przeciwieństwie do budownictwa kubaturowego, gdzie dominuje matematyka, tutaj kluczowe są detale i integracja wielu elementów.\nNa koszty wpływa także rynek pracy i ceny materiałów. — Automatyzacja pomoże tylko częściowo. Wciąż decydują doświadczenie ludzi i stabilność finansowa wykonawcy — dodaje Paweł Brodzik.\nHotele i segment premium: fit-out jako inwestycja\nW hotelach i segmencie premium fit-out postrzegany jest jako inwestycja długoterminowa. — Standardy rosną, a klienci oczekują personalizacji — mówi Rajmund Węgrzynek. W takich projektach dominują rozwiązania szyte na miarę, droższe materiały i większa precyzja wykonania.\n— To nie jest masowa produkcja identycznych wnętrz. Luksus polega na indywidualności, a ta kosztuje — podkreśla Paweł Brodzik, odnosząc się także do luksusowych mieszkań i prywatnych rezydencji.\nPrzeczytaj: Koniunktura konsumencka w grudniu. Nowe dane wskazują na mniej pesymizmu\nFit-out w mieszkaniach: ile to realnie kosztuje?\nChoć fit-out kojarzy się głównie z biurami, coraz częściej te same standardy przenikają do mieszkaniówki. Zdaniem Pawła Brodzika, aby mieszkanie było funkcjonalne i spójne jakościowo, trzeba dziś liczyć się z konkretnym budżetem. — Żeby to się \"trzymało kupy\", realny koszt wykończenia to 6–7 tys. zł za m kw. — mówi wprost.\nTo kwoty, które pokazują, że wykończenie wnętrza przestało być dodatkiem, a stało się integralnym elementem wartości nieruchomości — także dla zwykłego Kowalskiego.\nPrzyszłość rynku fit-out i nieruchomości\nNajbliższe lata to dalszy wzrost znaczenia refitów, ESG i elastycznych przestrzeni. — Biuro będzie narzędziem budowania efektywności i kultury organizacyjnej — prognozuje Paweł Brodzik.\nRajmund Węgrzynek dodaje, że przetrwają tylko te firmy, które rozumieją finanse inwestycji i potrafią realnie doradzać. — Rynek wymusi efektywność kosztową, mądre zarządzanie materiałami i technologią. Samo wykonawstwo już nie wystarczy — podsumowuje.", "content_hash": "407010565eb3cbbe5e395e9fe6399c7179dd02975681a4c249a82584118c74db", "text_len": 7063}
{"schema_version": 1, "id": "916e749aac06bba2869dae33616216a5f5c7b256", "url": "https://businessinsider.com.pl/nieruchomosci/hiszpania-naklada-gigantyczna-kare-na-airbnb/5lwhwle", "title": "Hiszpania nakłada gigantyczną karę na Airbnb", "category": "Nieruchomości", "scraped_at": "2025-12-23T04:14:05.075582Z", "text": "Hiszpania nakłada gigantyczną karę na Airbnb\nRząd Hiszpanii ukarał Airbnb grzywną w wysokości 64 mln euro. Grzywna została nałożona za reklamowanie nieruchomości bez wymaganych zezwoleń. Władze wskazują, że wiele z tych ofert dotyczyło mieszkań objętych zakazem wynajmu. Decyzja ta jest częścią szerszej akcji hiszpańskich władz.\n- Hiszpania zdecydowała się nałożyć gigantyczną grzywnę na firmę Airbnb\n- Gigant wynajmu nieruchomości ma zapłacić aż 64 mln euro\n- Decyzja rządu Hiszpanii to próba walki z negatywnymi skutkami krótkoterminowego wynajmu, który wpływa na lokalne społeczności i ceny nieruchomości\n- Więcej informacji o biznesie znajdziesz na stronie Businessinsider.com.pl\nHiszpania to jeden z najpopularniejszych kierunków turystycznych na świecie, a rozwój krótkoterminowego wynajmu, jak ten oferowany przez Airbnb, znacząco wpłynął na rynek nieruchomości. Wzrost cen mieszkań sprawia, że wielu mieszkańców nie stać na własne lokum, co prowadzi do napięć społecznych.\nZobacz także: Czy to dobry moment na zakup mieszkania? Najnowsze dane\nHiszpański rząd nałożył na giganta wynajmu nieruchomości grzywnę w wysokości 64 mln euro za reklamowanie nielicencjonowanych apartamentów. Jak zauważa BBC, decyzja hiszpańskiego rządu o nałożeniu kary na Airbnb to sygnał, że władze chcą chronić lokalne społeczności przed negatywnymi skutkami masowej turystyki.\nDalszy ciąg tekstu pod materiałem wideo\nHiszpański minister ds. praw konsumentów, Pablo Bustinduy, w ostrych słowach skomentował sytuację na hiszpańskim rynku nieruchomości.\nHiszpania nakłada gigantyczną karę na Airbnb\n\"Tysiące rodzin żyją na skraju przez sytuację mieszkaniową, podczas gdy nieliczni bogacą się na modelach biznesowych, które wyrzucają ludzi z ich domów” — stwierdził Bustinduy, którego słowa przytacza BBC.\nMinister w poście w mediach społecznościowych stanowczo stwierdził także, że \"żadna firma, niezależnie od jej wielkości i wpływów, nie stoi ponad prawem\".\nZobacz także: Co się dzieje na rynku mieszkaniowym? Najnowsze dane GUS\nJak informuje BBC rząd Hiszpanii wskazał, że aż ponad 65 tys. ogłoszeń na platformie naruszały przepisy. Dotyczyło to zarówno braku wymaganych licencji, jak i niezgodności numerów licencyjnych z oficjalnymi rejestrami. Władze podkreślają, że Airbnb musi usunąć te oferty, a od decyzji o karze nie przysługuje odwołanie.\nDecyzja Hiszpanii wpisuje się w globalny trend ograniczania działalności Airbnb w dużych miastach turystycznych. Jak przypomina BBC, podobne regulacje wprowadzono już w Barcelonie, Nowym Jorku, Berlinie, Paryżu czy San Francisco. Władze tych miast starają się ograniczyć negatywny wpływ krótkoterminowego wynajmu na lokalne społeczności, w tym wzrost cen mieszkań i zakłócenia spokoju mieszkańców.", "content_hash": "a521df13a72055b8e9e0495744c6fdfa20f7701a637609525e4c83c26ba9e2aa", "text_len": 2732}
{"schema_version": 1, "id": "d68a5c4b4a42dfb729515b91a01290fbac4993ed", "url": "https://businessinsider.com.pl/nieruchomosci/kto-zaplaci-podatek-katastralny-znane-sa-pierwsze-szczegoly-zalozen-projektu/dk0vsv2", "title": "Kluczowa decyzja do 21 grudnia. Podatek katastralny uderzy w właścicieli mieszkań", "category": "Nieruchomości", "scraped_at": "2025-12-23T04:14:01.402281Z", "text": "Kluczowa decyzja do 21 grudnia. Podatek katastralny uderzy w właścicieli mieszkań\nWiceszefowa klubu Lewicy Anita Kucharska-Dziedzic powiedziała, że do 21 grudnia Lewica prawdopodobnie zaprezentuje projekt wprowadzający tzw. podatek katastralny. Jak podkreśliła, celem tej propozycji jest zwiększenie dostępności mieszkań poprzez zmniejszenie opłacalności spekulacji. Na razie nie ma pełnej jasności, kto będzie płacił podatek katastralny.\n- Lewica pracuje nad projektem ustawy o podatku katastralnym, który miałby wprowadzić regulacje dla całej gospodarki mieszkaniowej\n- Pomysłodawcy tłumaczą, że propozycje zwiększą dostępność mieszkań na rynku\n- Swoją ustawę o podatku \"antyspekulacyjnym\" od trzeciego mieszkania przedstawiła już partia Razem\n- Więcej informacji o biznesie znajdziesz na stronie Businessinsider.com.pl\nWiceszefowa klubu Lewicy rozmowie z PAP została zapytana o zapowiadany przez Lewicę projekt wprowadzenia podatku katastralnego, który miał zostać zaprezentowany jesienią. , Anita Kucharska-Dziedzic wyjaśniła, że prace nad nim wciąż trwają.\nZobacz także: Nowy podatek w Polsce? \"Taki system funkcjonuje w najlepszych krajach europejskich\"\nZaznaczyła przy tym, że propozycja dotyczy nie tylko kwestii podatkowych, ale szerzej – uregulowania całej gospodarki mieszkaniowej.\n\"Kalendarzowa jesień trwa do 21 grudnia, więc myślę, że do tego terminu się wyrobimy i to jest kwestia poprawek legislacyjnych\" – zadeklarowała Kucharska-Dziedzic.\nDalszy ciąg tekstu pod materiałem wideo\nWiceszefowa klubu Lewicy zaznaczyła, że proponowana w projekcie regulacja rynku ma na celu zwiększenie dostępności mieszkań poprzez ograniczenie spekulacji i sprawienie, by inwestycja w nieruchomości była mniej opłacalna.\nKluczowa decyzja do 21 grudnia. Kto będzie płacił podatek katastralny?\n\"Zaczynamy w Polsce borykać się z problemami, które już są doskonale znane na zachodzie Europy, gdzie mieszkańcy masowo protestują, bo nie stać ich na mieszkanie w dużych miastach (...). To jest kwestia dania ludziom szansy i możliwości, szczególnie młodym, by mogli planować swoje życie, zwłaszcza rodzinne, z poczuciem bezpieczeństwa — powiedziała Anita Kucharska-Dziedzic.\nZobacz także: Nowe podatki na mieszkania nie zatrzymają spekulantów. Zapłaci klasa średnia\nWcześniej politycy Lewicy zapowiadali, że przygotowywany projekt zakłada wprowadzenie podatku, który miałby być płacony raz w roku, a jego wysokość zależałaby od wartości posiadanych nieruchomości. Nie wiadomo jednak ile procent miałby wynosić nowy podatek ani od którego z posiadanych mieszkań należałoby go płacić.\nSwoją ustawę o podatku \"antyspekulacyjnym\" od trzeciego mieszkania przedstawiła już partia Razem, dawny koalicjant Nowej Lewicy. Lider Razem Adrian Zandberg przekazał, że podatek dla osób posiadających od trzech do pięciu mieszkań wyniósłby 1 proc. wartości nieruchomości, od sześciu do ośmiu – 2 proc., a od dziewiątej i kolejnych nieruchomości – 3 proc. wartości.", "content_hash": "d788aedcee02025f1edba2afd52388216207c2655b5bbc857b63a62392041bd5", "text_len": 2939}
{"schema_version": 1, "id": "40f7ddcd5cf549148ea945cb7ad086ec0b5e9bea", "url": "https://businessinsider.com.pl/nieruchomosci/mieszkania-z-rynku-wtornego-drogie-jak-nigdy-co-zatrzyma-wzrost-cen/n06v08s", "title": "Kupujących coraz mniej, ceny na rynku wtórnym nie spadają. Zaskakująca sytuacja", "category": "Nieruchomości", "scraped_at": "2025-12-23T04:13:56.445767Z", "text": "Kupujących coraz mniej, ceny na rynku wtórnym nie spadają. Zaskakująca sytuacja\nMimo spadku liczby aktywnych kupujących, ceny mieszkań z rynku wtórnego pozostają wysokie — wynika z najnowszej analizy Grupy Morizon-Gratka. Obniżki stóp procentowych i taniejące kredyty hipoteczne nie przełożyły się na wyraźny wzrost zainteresowania zakupami, a rynek wciąż mierzy się z rozbieżnością między oczekiwaniami sprzedających a możliwościami finansowymi klientów.\nStabilne ceny ofertowe, rosnące w ujęciu rocznym\nWedług analizy Grupy Morizon-Gratka, w listopadzie br. średnie ceny ofertowe mieszkań z rynku wtórnego w większości polskich miast pozostały praktycznie bez zmian względem października, wahania nie przekraczały 1 proc. w górę lub w dół.\nDalsza część tekstu pod materiałem wideo\nW porównaniu rok do roku większość miast odnotowała jednak wzrosty cen. W Krakowie ceny wzrosły o 0,7 proc., w Bydgoszczy nawet o 5,5 proc. Wyjątkiem były Warszawa i Łódź, gdzie średnie stawki spadły nieznacznie — odpowiednio o 0,4 i 0,7 proc.\nCzytaj też: Ile pieniędzy \"zabiera ci\" państwo? Sprawdziliśmy, kto ma najgorzej [DANE]\n— Mimo spadku liczby poszukujących, ceny ofertowe pozostają wysokie. Wynika to z faktu, że coraz większa liczba mieszkań na rynku pochodzi z segmentu nowszych nieruchomości, których właściciele oczekują nie tylko zwrotu poniesionych kosztów, ale również zysku — tłumaczy Marcin Drogomirecki, ekspert rynku nieruchomości Grupy Morizon-Gratka.\nSpadający popyt kontra stabilne ceny\nListopad tradycyjnie oznacza spowolnienie na rynku mieszkań, ale tegoroczna skala spadku aktywności kupujących jest znacząca. W porównaniu z wrześniem br., kiedy rynek odnotował wyraźne ożywienie, liczba osób poszukujących mieszkań była o ponad 20 proc. mniejsza. To dowód, że nawet korzystniejsze warunki kredytowe nie przyciągają nowych klientów w oczekiwanej liczbie.\nEkspert zwraca uwagę, że wysoki poziom cen oraz niewielka reakcja popytu na obniżki stóp procentowych wynikają również z rosnącej podaży mieszkań gotowych do odbioru oraz tych w trakcie budowy. - Kupujący mają dziś większy wybór, co wydłuża czas sprzedaży nieruchomości i sprawia, że ostateczne ceny transakcyjne często odbiegają od pierwotnych oczekiwań sprzedających — podkreśla.\nMiasta na plusie i minusie: gdzie ceny rosną, a gdzie spadają\nW ujęciu rocznym największe wzrosty cen wśród analizowanych 12 miast odnotowano w Bydgoszczy (plus 5,5 proc.), Szczecinie (plus 4,8 proc.) i Gdańsku (plus 3,9 proc.). Minimalne zmiany miały miejsce w Krakowie (plus 0,7 proc.) i Poznaniu (plus 1,2 proc.). Warszawa i Łódź odnotowały lekki spadek cen, co może być wynikiem większej podaży mieszkań używanych w tych aglomeracjach.\nZobacz także: Obniż podatek za 2025 rok. Te działania musisz podjąć jeszcze w grudniu\nWarto zauważyć, że zmiany te nie są jednorodne w obrębie miast — w centralnych dzielnicach większych miast, jak Warszawa czy Kraków, ceny mieszkań premium wciąż rosną, podczas gdy segment mieszkań mniejszych, starszych i mniej atrakcyjnie położonych może notować spadki.\nRynek inwestycyjny a zachowania właścicieli\nCzęść mieszkań pojawiających się obecnie na rynku to nieruchomości zakupione w ostatnich latach z myślą o inwestycji — zarówno pod wynajem, jak i w oczekiwaniu na wzrost wartości. Jednak wyhamowanie wzrostu cen najmu i trudności w znalezieniu najemców powodują, że niektórzy inwestorzy decydują się na sprzedaż, często oczekując cen wyższych niż rynkowa średnia.\n— Właściciele inwestycyjni, którzy kupowali mieszkania na fali popytu inwestycyjnego, liczą na zysk i nie chcą sprzedawać po cenach niższych, niż pierwotnie zakładali. To jeden z głównych powodów, dla których ceny ofertowe pozostają wysokie, mimo spadku aktywności kupujących — zauważa Marcin Drogomirecki.\nPrognozy na koniec roku i początek nowego\nEksperci Grupy Morizon-Gratka przewidują, że końcówka tego roku ani początek kolejnego nie przyniosą istotnych zmian na rynku mieszkaniowym. Transakcje, które muszą zostać finalizowane ze względu na przepisy podatkowe, będą realizowane do końca grudnia, ale nie widać sygnałów wyraźnego ożywienia popytu.\nDzięki stabilizacji popytu i zwiększonej podaży mieszkań czas sprzedaży nieruchomości wydłuża się. To oznacza, że ceny transakcyjne mogą być niższe od pierwotnych oczekiwań sprzedających, co w dłuższym horyzoncie może delikatnie uspokoić rynek.\n— Obniżki stóp procentowych i korzystniejsze warunki kredytów hipotecznych nie powodują obecnie napływu nowych klientów. Ci, którzy decydują się na zakup, mają szeroki wybór mieszkań używanych oraz nowych, zarówno gotowych do odbioru, jak i w budowie. To stabilizuje ceny, ale też wydłuża proces sprzedaży — czytamy w podsumowaniu analizy.", "content_hash": "5c017753e73740ed93e8fa891ddffd20ba4ad99d6f8077a3d0b072b49b9f4fe1", "text_len": 4688}
{"schema_version": 1, "id": "ba1327f09cea93d30f58b63ca47a10fc143c103d", "url": "https://businessinsider.com.pl/nieruchomosci/najem-instytucjonalny-bije-rekordy-inwestorzy-stawiaja-na-duze-miasta/345z3gd", "title": "PRS przekracza 25 tys. mieszkań. Rynek najmu instytucjonalnego rośnie w siłę", "category": "Nieruchomości", "scraped_at": "2025-12-23T04:13:57.636209Z", "text": "PRS przekracza 25 tys. mieszkań. Rynek najmu instytucjonalnego rośnie w siłę\nRynek najmu instytucjonalnego w Polsce wszedł na nowy poziom — zasób mieszkań PRS przekroczył właśnie 25 tys. lokali. Choć to wciąż margines wobec prywatnego najmu, tempo wzrostu i zainteresowanie inwestorów pokazują, że sektor zaczyna odgrywać coraz większą rolę w największych miastach. Najnowszy raport Savills i Crido odsłania zarówno potencjał, jak i bariery dalszego rozwoju.\nPRS w Polsce przekracza symboliczny próg. Co mówią dane Savills i Crido\nNajem instytucjonalny (PRS) pozostaje jednym z najszybciej rozwijających się segmentów polskiego rynku mieszkaniowego. Jak wynika z czwartej edycji raportu \"Rynek PRS w Polsce. Aspekty komercyjne, prawne i podatkowe\", przygotowanego przez Savills i Crido, od stycznia do końca października 2025 r. zasób mieszkań PRS zwiększył się o ponad 4,8 tys. lokali i osiągnął ok. 25,1 tys. jednostek. To oznacza wzrost o 24 proc. w ciągu zaledwie dziesięciu miesięcy.\nCzytaj też: Orlen znów donosi na Daniela Obajtka. W tle list do Jarosława Kaczyńskiego\nEksperci podkreślają, że przekroczenie granicy 25 tys. mieszkań ma znaczenie nie tylko symboliczne. — Skala sektora wciąż jest niewielka, ale tempo przyrostu pokazuje, że PRS wszedł w fazę bardziej dojrzałego wzrostu — komentują autorzy raportu. Według szacunków, do końca 2027 r. całkowita podaż — uwzględniając projekty w budowie i planowane z określoną datą realizacji — może przekroczyć 36 tys. lokali.\nZobacz także: Koniunktura konsumencka w grudniu. Nowe dane wskazują na mniej pesymizmu\nNajem instytucjonalny a rynek prywatny. Wciąż nisza, ale z potencjałem\nPodczas panelu eksperckiego towarzyszącego premierze raportu wielokrotnie podkreślano, że mimo dynamicznego rozwoju PRS pozostaje na bardzo wczesnym etapie w porównaniu z rynkiem najmu prywatnego. Dane Ministerstwa Finansów pokazują, że w 2024 r. ponad 1,07 mln podatników deklarowało przychody z najmu prywatnego, co obrazuje skalę i rozproszenie tego segmentu.\nPRS stanowi dziś zaledwie ok. 2 proc. całego rynku najmu w Polsce, choć od 2018 r. jego zasób urósł niemal dziesięciokrotnie.\n— Ta dysproporcja pokazuje, jak duża jest przestrzeń do dalszego wzrostu, ale też jak poważne bariery strukturalne wciąż ograniczają ekspansję sektora — zauważali uczestnicy dyskusji. Wśród głównych problemów wymieniano brak dużych, gotowych portfeli mieszkań oraz trudności z pozyskiwaniem gruntów.\nWarto przeczytać: Wiceminister do spraw europejskich przed szczytem UE. \"Nie zawahamy się użyć weta\"\nPopyt na najem rośnie. Zmiana stylu życia sprzyja PRS\nEksperci Savills zwracają uwagę, że rozwój PRS nie jest wyłącznie efektem ograniczonej dostępności kredytów hipotecznych. Coraz większą rolę odgrywają zmiany demograficzne i społeczne — rosnąca mobilność zawodowa, migracja do dużych miast oraz zmiana modelu życia i pracy.\n— Polska wchodzi w etap, w którym najem instytucjonalny staje się realną i racjonalną alternatywą wobec zakupu mieszkania, szczególnie w największych aglomeracjach — mówi Jacek Kałużny, Head of Operational Capital Markets w Savills. Jak podkreśla, profesjonalizacja usług, transparentne umowy i przewidywalność kosztów przyciągają nie tylko najemców, ale także kapitał instytucjonalny.\nPrzeczytaj: Koszty najmu kontra zakupu mieszkania. Kiedy decyzja się opłaca?\nWspółczesny najemca coraz częściej traktuje wynajem jako świadomy wybór, a nie rozwiązanie tymczasowe. Standard budynku, jakość obsługi, dostęp do infrastruktury i jasne zasady najmu stają się kluczowymi kryteriami decyzji.\nWarszawa, Kraków i Trójmiasto liderami rynku PRS\nNajwiększa aktywność inwestorów koncentruje się w siedmiu największych metropoliach. W okresie od stycznia do października 2025 r. najwięcej nowych lokali oddano w Krakowie (1 742), Warszawie (1 484), Poznaniu (416) oraz Wrocławiu (369). Trójmiasto, dzięki trzem nowym projektom, podwoiło swój zasób mieszkań PRS. Jedynym dużym rynkiem bez zmian pozostaje Łódź.\n— To dostępność gruntów, skala urbanizacji oraz silne przepływy migracyjne sprawiają, że największe miasta pozostaną kluczowe dla rozwoju sektora — podkreśla Wioleta Wojtczak, Head of Research w Savills. Jak dodaje, średnia wielkość projektu PRS w Polsce to obecnie ok. 200 mieszkań, a nowe inwestycje relatywnie szybko znajdują najemców.\nEksperci zwracają uwagę, że ekspansja PRS poza centra dużych miast jest ograniczona. Koszty budowy w centrum i na obrzeżach są zbliżone, a kluczowym czynnikiem dla popytu pozostaje dostęp do transportu publicznego.\nCzynsze w PRS stabilne mimo zmiennych warunków rynkowych\nAnaliza Savills pokazuje, że czynsze w projektach PRS pozostają relatywnie odporne na wahania koniunktury. W pierwszych dziewięciu miesiącach 2025 r. w Gdańsku wzrosły o 3 proc., a w Warszawie, Wrocławiu, Łodzi i Poznaniu o ok. 1,5 proc. Spadki — przekraczające 6 proc. — odnotowano w Katowicach, natomiast w Krakowie stawki utrzymały się na poziomach z końca 2024 r.\nW praktyce czynsze są silnie uzależnione od standardu i lokalizacji. Kawalerki w projektach PRS kosztują zazwyczaj od 2,5 do 3 tys. zł miesięcznie, a mieszkania jednopokojowe od 2 tys. do ponad 4 tys. zł, szczególnie w inwestycjach premium w centralnych lokalizacjach.\n— Stabilność czynszów wynika z jakości produktu i przewidywalności procesu najmu. To elementy, za które najemcy są gotowi zapłacić — wskazuje Wioleta Wojtczak.\nLiderzy rynku PRS i koncentracja kapitału\nLiderem rynku pozostaje Resi4Rent z portfelem ok. 6,2 tys. mieszkań. Kolejne miejsca zajmują Vantage Rent (3 287 lokali) oraz LifeSpot, zarządzany przez Ares i Griffin Capital Partners, z zasobem 2 450 mieszkań. Trzej najwięksi gracze kontrolują łącznie 48 proc. całego rynku PRS w Polsce. Istotnym uczestnikiem pozostaje także państwowy Fundusz Mieszkań na Wynajem, dysponujący niespełna 2,5 tys. lokali.\nInwestycje w sektor living. Duży potencjał, niska płynność\nChoć sektor living — obejmujący PRS i PBSA — nadal charakteryzuje się niską płynnością, zainteresowanie inwestorów rośnie. W trzech pierwszych kwartałach 2025 r. wartość transakcji inwestycyjnych wyniosła 86,5 mln euro, głównie w formule forward. Zdaniem autorów raportu, rosnąca skala projektów i atrakcyjne stopy zwrotu mogą w kolejnych latach zwiększyć aktywność transakcyjną.\nBarierą pozostaje jednak ograniczona liczba gotowych portfeli oraz długi horyzont inwestycyjny, sięgający nawet 10 lat, wynikający z czasochłonnych procedur administracyjnych i wysokich cen gruntów.\nRegulacje prawne i podatkowe. Kluczowe wyzwanie dla PRS\nEksperci Crido zwracają uwagę, że brak dedykowanych regulacji dla sektora PRS oraz niejednolite interpretacje podatkowe generują istotną niepewność inwestycyjną.\n— Każdy projekt wymaga dziś szczegółowej analizy podatkowo-prawnej już na etapie planowania — podkreśla Anna Pleskowicz, partner w Crido. Jak dodaje, konsekwencje podatkowe towarzyszą inwestorom przez cały cykl życia inwestycji, aż do momentu wyjścia z projektu.\nRaport wskazuje także na nowe ryzyka, takie jak próby stosowania wyższych stawek podatku od nieruchomości dla pustostanów czy niejednolite podejście do obiektów typu domy studenckie. Zdaniem ekspertów, jasne i dedykowane regulacje mogłyby istotnie przyspieszyć rozwój rynku najmu instytucjonalnego w Polsce.", "content_hash": "9dc10ec11b9c98dc3ea63cacbac4450054c8bc590ed087328626d31d13af0b56", "text_len": 7238}
{"schema_version": 1, "id": "21b9af8bc137522b37391864d084eea64fac608d", "url": "https://businessinsider.com.pl/nieruchomosci/nowy-rok-przyniesie-zmiany-na-rynku-mieszkan-sprawdz-co-sie-szykuje/5s758c0", "title": "Noworoczne korekty cen mieszkań. Deweloperzy coraz śmielej mówią o podwyżkach", "category": "Nieruchomości", "scraped_at": "2025-12-23T04:14:07.475662Z", "text": "Noworoczne korekty cen mieszkań. Deweloperzy coraz śmielej mówią o podwyżkach\nNowy rok może przynieść pierwsze od dawna wyraźniejsze ruchy w cennikach deweloperów. Choć większość firm wciąż deklaruje stabilizację, rośnie grupa tych, którzy widzą przestrzeń do zmian — zarówno w górę, jak i w dół. Najnowsze dane pokazują, że rynek wchodzi w fazę selektywnych decyzji, gdzie lokalizacja i jakość zaczynają ważyć więcej niż kiedykolwiek wcześniej.\nPozostała część artykułu pod materiałem wideo:\nIndeks Nastroju Deweloperów: stabilizacja traci przewagę\nCzytaj też: Atom w Polsce. Najbogatszy Polak będzie pracował z Samsungiem\nZ najnowszego odczytu Indeksu Nastroju Deweloperów, przygotowywanego przez portal mieszkaniowy Tabelaofert.pl, wynika, że przed nami okres noworocznych korekt cenowych. Co piąta firma deweloperska planuje w najbliższych miesiącach podwyżki cen mieszkań, a ok. połowa badanych jest przekonana, że obecne tempo sprzedaży utrzyma się na zbliżonym poziomie.\nChoć wysoka oferta nowych mieszkań nadal pozostaje faktem, nie wywołuje ona powszechnej presji na obniżki. 68 proc. deweloperów deklaruje chęć utrzymania dotychczasowych cen, jednak jeszcze miesiąc wcześniej odsetek ten wynosił 81 proc. Spadek udziału firm stawiających na stabilizację oznacza jedno: coraz więcej podmiotów zaczyna mówić o kierunkowych zmianach cen — zarówno wzrostach, jak i spadkach.\nEfekt widać w danych. Indeks Zmian Cen Mieszkań, który odzwierciedla sentyment deweloperów wobec cen ofertowych, systematycznie rośnie i osiągnął poziom najwyższy od 12 miesięcy. To sygnał, że rynek przygotowuje się na bardziej zdecydowane ruchy w cennikach.\nZobacz także: Gdzie najłatwiej znaleźć pracę? Lista zawodów 2026 r.\nPodwyżki i obniżki cen mieszkań: rynek coraz bardziej lokalny\nW strukturze odpowiedzi coraz wyraźniej widać polaryzację. Udział firm, które dostrzegają możliwość spadku cen w perspektywie najbliższych sześciu miesięcy, wzrósł z 5,9 proc. do 11 proc. Jednocześnie znacznie szybciej rośnie grupa deweloperów planujących podwyżki — z 13,8 proc. w październiku do 21 proc. w listopadzie.\n— Struktura odpowiedzi deweloperów świadczy o tym, że rynek staje się coraz bardziej zróżnicowany. Są miejsca, gdzie ceny będą rosły, ale są też takie, gdzie możliwe są spadki — mówi Robert Chojnacki, założyciel i wiceprezes portalu Tabelaofert.pl. — Rynek nieruchomości jest lokalny. Nawet w obrębie jednej dzielnicy mogą występować lokalizacje z potencjałem wzrostu cen oraz takie, gdzie presja cenowa będzie działać w dół — dodaje.\nTo właśnie lokalne uwarunkowania, dostępność infrastruktury, konkurencja oraz struktura oferty decydują dziś o strategiach cenowych firm. Jednolity obraz rynku przestaje mieć zastosowanie, a decyzje zakupowe coraz częściej wymagają dokładnej analizy konkretnej inwestycji, a nie tylko miasta czy dzielnicy.\nWarto przeczytać: W Polsce są prawie 3 mln przedsiębiorców. Skarbówka ujawnia, jak zarabiają\nJakość mieszkań i tempo sprzedaży kluczowe dla cen\nZdaniem ekspertów, rynek wszedł w etap, w którym cena przestaje być jedynym argumentem sprzedażowym. Coraz większe znaczenie ma jakość projektu oraz dopasowanie oferty do realnych potrzeb nabywców.\n— Rynek doszedł do etapu, w którym kluczowa stała się jakość produktu. Przemyślany i funkcjonalny układ mieszkań, dobra lokalizacja, solidne materiały oraz spójna koncepcja całej inwestycji coraz częściej decydują o tym, że deweloper może utrzymać tempo sprzedaży — podkreśla Robert Chojnacki.\nObok dominującej grupy firm liczących na stabilizację cen, wyraźnie widoczna jest też część deweloperów zakładających jednoczesny wzrost tempa sprzedaży i cen.\n— To przede wszystkim firmy działające w lokalizacjach o silniejszym popycie. Czują się pewnie ze swoją ofertą i nie postrzegają ceny jako bariery w procesie sprzedaży — komentuje Jacek Matuszko, dyrektor sprzedaży w RedNet24.\nPotwierdzają to dane dotyczące sprzedaży. Indeks Zmiany Tempa Sprzedaży pozostaje na wyraźnie dodatnim poziomie. Po rekordowym skoku w sierpniu nastąpiła naturalna korekta, jednak listopadowy odczyt na poziomie 0,31 wciąż znacząco przewyższa wartości notowane w pierwszej połowie 2024 r. Oznacza to, że deweloperzy nadal spodziewają się poprawy sprzedaży, choć dynamika wzrostu prawdopodobnie będzie słabsza niż latem.\nPrzeczytaj: Polska dzieli się na dwa światy. Metropolie rosną, powiaty pustoszeją\nNowy rok zapowiada się więc jako czas selektywnych decyzji cenowych. Dla kupujących oznacza to konieczność jeszcze uważniejszego śledzenia lokalnych rynków i jakości oferty — bo to one coraz częściej przesądzają o tym, czy cena mieszkania pójdzie w górę, czy w dół.", "content_hash": "4c78dcf0a8e20c9807d49b2e069f7b1ee98d20f0a6d66161a77869c56c84bf91", "text_len": 4623}
{"schema_version": 1, "id": "b0cb5a024857a5de298b087228aff6e0f76862c1", "url": "https://businessinsider.com.pl/nieruchomosci/obnizka-rat-nawet-o-1200-zl-miesiecznie-eksperci-o-refinansowaniu-kredytu/3b5f6t7", "title": "Rata niższa nawet o 30 proc.? Polacy ruszają po refinansowanie hipotek", "category": "Nieruchomości", "scraped_at": "2025-12-23T04:14:06.289161Z", "text": "Rata niższa nawet o 30 proc.? Polacy ruszają po refinansowanie hipotek\nBanki coraz głośniej kuszą hasłem \"przenieś do nas swój kredyt\". Dla tysięcy kredytobiorców z lat 2022–2024 taka propozycja może oznaczać realne, comiesięczne oszczędności. Skala potencjalnych korzyści sprawia, że temat refinansowania wraca na rynek z dużą siłą.\nRefinansowanie kredytu hipotecznego napędza statystyki\nListopadowe dane o rynku kredytów mieszkaniowych robią wrażenie. Liczba osób wnioskujących o hipotekę była wyższa rok do roku aż o 38 proc. Jak zwraca uwagę Andrzej Prajsnar, ekspert portalu RynekPierwotny.pl, część tego wzrostu to jednak efekt refinansowania, a nie nowych zakupów mieszkań. Szacunki mówią, że nawet co piąty nowy kredyt mieszkaniowy wiąże się dziś ze zmianą banku.\nPrzeczytaj więcej: Renegocjacja czy refinansowanie hipoteki? Tak można skorzystać ze spadającego oprocentowania\nNie jest to przypadek. Na rynku pojawiły się oferty refinansowe z okresowo stałym oprocentowaniem poniżej 6 proc. To wyraźny sygnał, że banki próbują \"podbierać\" sobie klientów, oferując lepsze warunki tym, którzy już mają hipotekę. Z perspektywy kredytobiorców pytanie brzmi: czy to się faktycznie opłaca?\nStałe oprocentowanie z lat 2022–2024 pod lupą\nNajwiększy potencjał do refinansowania mają osoby, które zaciągnęły kredyt mieszkaniowy w latach 2022–2024 ze stałym oprocentowaniem. Wyjątkiem są beneficjenci programu Bezpieczny Kredyt 2 proc., którzy wciąż korzystają z preferencyjnych, dotowanych stawek.\nDla pozostałych sytuacja wygląda inaczej. Mediana stałego oprocentowania hipotecznego w grudniu 2025 r. wynosiła 5,83 proc. (przy 20-proc. wkładzie własnym). Trzy lata wcześniej było to ok. 8,1 proc., a rekord padł w październiku 2022 r., gdy przeciętne stawki sięgały 9,32 proc. W praktyce oznacza to, że część kredytobiorców \"zamroziła\" swoje oprocentowanie na bardzo wysokim poziomie, który dziś wyraźnie odstaje od aktualnej oferty banków.\nObniżka oprocentowania nawet o 3 pkt proc. — np. z 8,7 do 5,7 proc. — działa na wyobraźnię. Zwłaszcza że wielu posiadaczy kredytów ze stałą stopą nie odczuło jeszcze spadków stóp procentowych, które pojawiły się na rynku. W przyszłości do refinansowania mogą dołączyć także osoby ze zmiennym oprocentowaniem, o ile banki zaproponują atrakcyjne warunki \"zakotwiczenia\" rat na niskim poziomie.\nNawet 1200 zł miesięcznie w kieszeni\nJak wyglądają konkretne liczby? Eksperci RynekPierwotny.pl analizują przykład rodziny, która w lipcu 2022 r. zaciągnęła 30-letni kredyt na 515 tys. zł ze stałym oprocentowaniem 8,85 proc. Równa rata takiego zobowiązania wynosi dziś 4088 zł, a saldo zadłużenia wciąż przekracza 500 tys. zł.\nCzytaj też: Gdzie najłatwiej znaleźć pracę? Lista zawodów 2026 r.\nRefinansowanie do kredytu z pięcioletnią stałą stopą na poziomie 5,66 proc. oznaczałoby spadek raty do niespełna 2900 zł. Różnica — ok. 1200 zł miesięcznie — pozwala szybko \"odbić\" koszty operacji, takie jak prowizja, ubezpieczenie, wycena nieruchomości czy wpisy hipoteczne. Dodatkowym atutem jest brak prowizji za wcześniejszą spłatę w większości kredytów ze stałym oprocentowaniem.\nCzy ustawią się kolejki po refinansowanie?\nKNF narzuca pewne ograniczenia: refinansowanie kredytu ze stałą stopą musi odbywać się również na stałej stopie i na co najmniej taki sam okres. Mimo to skala potencjalnego zainteresowania jest duża. W okresie najwyższych stóp procentowych, między II kw. 2022 r. a II kw. 2023 r., stałe oprocentowanie wybrało ok. 80 tys. gospodarstw domowych.\nDylemat wielu z nich brzmi dziś: refinansować już teraz czy poczekać na kolejne obniżki stóp NBP? Eksperci podkreślają, że decyzję warto skonsultować z doradcą i dopasować do własnego budżetu. Tym bardziej że kredyt mieszkaniowy można refinansować wielokrotnie.\nNa horyzoncie widać też możliwe zmiany. Po wprowadzeniu jednolitego wzorca umowy kredytu hipotecznego banki mogą zacząć pobierać prowizje za nadpłaty przy stałym oprocentowaniu. To może sprawić, że przyszłe refinansowania staną się mniej opłacalne niż dziś — a to argument, który dla wielu kredytobiorców może przesądzić o decyzji.", "content_hash": "8d4d6bf5782b1d54555ba77c05cfa144bdadac738c17a3f05fa9f21f8c83c02a", "text_len": 4089}
{"schema_version": 1, "id": "987c1e55c254f2429092ebecfa14e5a41650ba57", "url": "https://businessinsider.com.pl/nieruchomosci/pierwsze-mieszkanie-oczami-mlodych-to-motywuje-nowe-pokolenie-kupujacych/smvf6ys", "title": "Deweloperzy muszą nadążać za młodymi. Ich decyzje wymuszają zmiany w branży", "category": "Nieruchomości", "scraped_at": "2025-12-23T04:13:55.261842Z", "text": "Deweloperzy muszą nadążać za młodymi. Ich decyzje wymuszają zmiany w branży\nMłodzi Polacy do 35. roku życia stają się kluczową grupą na rynku nieruchomości. Raport firmy Lendi, którego premiera planowana jest na styczeń 2026 r., pokazuje, jak ich potrzeby, oczekiwania i emocje kształtują nowe standardy zakupowe. Już teraz poznajemy pierwsze wnioski z rozdziału poświęconego \"pokoleniu pierwszego mieszkania\".\n- Preferencje zakupowe młodych różnią się w zależności od wieku, od mniejszych mieszkań w miastach dla osób poniżej 25 lat po większe mieszkania lub domy dla osób do 34. roku życia\n- Technologie cyfrowe, takie jak kalkulatory kredytowe, wirtualne spacery i wizualizacje 3D, są dla młodych standardem w wyborze nieruchomości\n- Deweloperzy muszą dostosować oferty do młodych klientów, uwzględniając technologie cyfrowe i przejrzystość informacji\n- Więcej informacji o biznesie znajdziesz na Businessinsider.com.pl\nMłodzi kupujący mieszkania — nowe trendy na rynku nieruchomości\nRynek nieruchomości w Polsce zmienia się dynamicznie. Jeszcze kilka lat temu głównymi klientami deweloperów byli trzydziesto- i czterdziestolatkowie, kupujący większe mieszkania czy domy z myślą o inwestycji. Dziś obraz wygląda inaczej. To młodzi do 35. roku życia stają się siłą napędową rynku. Ich decyzje, potrzeby i emocje wyznaczają nowe standardy zakupowe i wymagają od deweloperów oraz instytucji finansowych całkowicie nowego podejścia.\nRaport Lendi powstał na podstawie badania Morizon–Gratka z lipca 2025 r. Ankieta internetowa objęła ponad 1000 osób planujących zakup mieszkania. Respondenci odpowiadali na pytania dotyczące preferencji zakupowych, źródeł finansowania, poziomu stresu, korzystania z narzędzi online i roli ekspertów finansowych w procesie zakupu.\nCzytaj także: Rynek mieszkaniowy się kurczy. Deweloperzy redukują inwestycje [ANALIZA]\nPreferencje zakupowe młodych: mieszkanie czy dom, rynek pierwotny czy wtórny\nAutorzy raportu wyróżniają dwa kluczowe segmenty młodych kupujących:\n- Osoby poniżej 25 lat — często dopiero zaczynają dorosłe życie, szukają niewielkich mieszkań w dużych miastach, priorytetem jest mobilność i bliskość pracy, uczelni i życia towarzyskiego\n- Osoby w wieku 25–34 lat — mają większą stabilizację zawodową, częściej zakładają rodziny i interesują się większymi mieszkaniami, a czasem także domami poza centrum\nChoć oba segmenty różnią się preferencjami i podejściem do finansowania, łączy je jedno: chęć zakupu własnego mieszkania. Decyzja ta jest dla nich nie tylko kwestią finansową, ale i symbolicznym krokiem w dorosłość.\nCyfrowe narzędzia i fintech w procesie zakupu mieszkania przez młodych\nMłodzi kupujący mają \"cyfrowe DNA\". W świecie, w którym zakupy online są normą, oczekują szybkich, przejrzystych i intuicyjnych procesów także przy zakupie nieruchomości. Kalkulatory kredytowe, wirtualne spacery czy wizualizacje 3D stają się standardem. Brak cyfrowych narzędzi oznacza realne ryzyko utraty zainteresowania tej grupy klientów.\nKrzysztof Kuniewicz z 3D Estate podkreśla: — Młodzi klienci chcą doświadczać nieruchomości cyfrowo — zanim jeszcze wejdą na plac budowy. Wirtualny spacer czy wizualizacja 3D to dla nich nie gadżet, ale standard. Kto nie oferuje takich narzędzi, w praktyce traci szansę na zainteresowanie tej grupy.\nStres i bariery finansowe — co powstrzymuje młodych przed zakupem\nNajmłodsi kupujący dopiero budują zdolność kredytową i często obawiają się odrzucenia wniosku przez bank. Starsi mają większą szansę na kredyt, ale także większe zobowiązania do uwzględnienia przy decyzji o zakupie. Wysoki poziom stresu i niepewność finansowa są częstymi czynnikami odkładającymi decyzję na później. Rolą ekspertów finansowych jest tu nie tylko doradztwo, ale też wsparcie w obniżaniu stresu i budowaniu poczucia bezpieczeństwa.\nWnioski dla deweloperów i ekspertów finansowych — jak dostosować ofertę do pokolenia pierwszego mieszkania\nPierwszy rozdział raportu Lendi jasno pokazuje, że młodzi kupujący są głównym motorem popytu i ich decyzje wymuszają zmiany w branży. Wnioski dla rynku są jednoznaczne:\n- Młodzi kupujący to najważniejsza grupa klientów — ich udział w popycie rośnie\n- Cyfryzacja procesu zakupu mieszkania staje się koniecznością\n- Dwa segmenty młodych wymagają różnego podejścia — najmłodsi są bardziej impulsywni i ograniczeni zdolnością kredytową, starsi stabilniejsi, ale z większymi zobowiązaniami\nA jak te wnioski komentuje sam autor raportu? Tomasz Pilecki z firmy Lendi ocenia: — Młodzi kupujący stają się jedną z najważniejszych grup kształtujących dziś popyt na rynku deweloperskim — tłumaczy.\n— Wyróżnia ich odmienny proces decyzyjny, oparty na analizie, porównywaniu ofert i podejmowaniu decyzji na znacznie wcześniejszym etapie, często jeszcze przed bezpośrednim kontaktem z deweloperem — mówi i dodaje, że jest to efekt powszechnego wykorzystania technologii i narzędzi online, które zmieniają utarte schematy sprzedaży mieszkań.\n— Dla deweloperów oznacza to konieczność nadążania za tymi potrzebami — zarówno w zakresie cyfrowej prezentacji ofert, jak i przejrzystości informacji oraz wsparcia w procesie zakupu — przekonuje Pilecki.\nTo dopiero początek odkrywania rynku przez pryzmat młodych kupujących. W kolejnych tekstach będziemy stopniowo ujawniać kolejne wnioski z raportu Lendi — od finansowania po emocje i bariery zakupowe — tak, aby zarówno branża, jak i młodzi klienci mogli lepiej zrozumieć, co naprawdę napędza decyzje o pierwszym mieszkaniu.", "content_hash": "15a2a7bbeace557d4a65e6cd3da5d78319e8ba68717223e86099ec0269f52766", "text_len": 5451}
{"schema_version": 1, "id": "ee4b95a25930e0ce72eed92c34e95c8be42fb50b", "url": "https://businessinsider.com.pl/nieruchomosci/rosyjski-gigant-idzie-na-dno-wyprzedaje-nieruchomosci-na-moskiewskim-manhattanie/lethh0z", "title": "Wieżowiec na moskiewskim Manhattanie idzie pod młotek. Ma ratować rosyjskiego giganta", "category": "Nieruchomości", "scraped_at": "2025-12-23T04:13:52.894790Z", "text": "Wieżowiec na moskiewskim Manhattanie idzie pod młotek. Ma ratować rosyjskiego giganta\nRosja nakazuje Kolejom Rosyjskim sprzedaż wieżowca o wartości 2,4 mld dol. w celu spłaty długów — ustalił Reuters. Państwowy gigant ma problemy na skutek gwałtownego spowolnienia gospodarki wojennej Rosji.\n- 62-pietrowy wieżowiec mieści się na tzw. moskiewskim Mahattanie\n- Sprzedaż ma pomóc Kolejom Rosyjskim w spłacie długów i uniknięciu podwyżek cen przewozów\n- Państwowa spółka zatrudnia 700 tys. osób\n- Więcej informacji o biznesie znajdziesz na stronie Businessinsider.com.pl\nMoskiewskie City to skupisko wieżowców nad brzegiem rzeki Moskwy, gdzie mieszczą się siedziby głównych rosyjskich firm, a także ministerstwa rządowe. Rosyjskie Koleje planowały przenieść swoją siedzibę główną do wieżowca i pokryć cenę zakupu ze sprzedaży innych nieruchomości biurowych w Moskwie, ale nigdy do tego nie doszło.\nRosyjski gigant idzie na dno. Wyprzedaje nieruchomości\nDalsza część artykułu pod materiałem wideo:\nPaństwowe Koleje Rosyjskie, zatrudniające około 700 tys. osób, odnotowały spadek dochodów na skutek gwałtownego spowolnienia gospodarki wojennej Rosji, a jednocześnie koszty obsługi zadłużenia gwałtownie wzrosły, napędzane najwyższymi stopami procentowymi od dwóch dekad. Gospodarka Rosji ma wzrosnąć o 1 proc. w tym roku, w porównaniu z 4,3 proc. w 2024 r.\nMożliwość sprzedaży wieżowców była omawiana na posiedzeniu rządu w zeszłym tygodniu — ustalił Reuters. Podjęto decyzję, że Koleje Rosyjskie powinny sprzedać wieżowiec, aby spłacić część długu i uniknąć znacznych podwyżek cen przewozów towarowych.\n62-pietrowy wieżowiec na rosyjskim Manhattanie idzie pod młotek\nKoleje Rosyjskie otrzymały polecenie sprzedaży budynku za cenę nie niższą niż cena zakupu z 2024 r., która według rosyjskich gazet \"Kommiersant\", \"Wiedomosti\" i \"RBC\" wyniosła 193,1 mld rubli (2,42 mld dol.).\nNie podjęto jeszcze decyzji w sprawie innych omawianych wcześniej środków, w tym podwyżek cen przewozów towarowych, restrukturyzacji zadłużenia, subwencji państwowych oraz obniżenia lub odroczenia płatności podatków — pisze Reuters.\nAgencja ustaliła, że opcja konwersji części długu banku na akcje jest nadal brana pod uwagę.\nAndriej Kostin, prezes VTB, największego kredytodawcy Rosyjskich Kolei, powiedział agencji Reuters, że wierzyciele odrzucili propozycję zamiany 400 mld rubli długu na akcje.", "content_hash": "0f4dbaab025d9248cbd6d4cf57abf543fc1a2d666b3dc34a3a969f7b601ba574", "text_len": 2371}
{"schema_version": 1, "id": "efa2a63f4b807b8b56d1ba4cc28d81ff3700596f", "url": "https://businessinsider.com.pl/nieruchomosci/rynek-nieruchomosci-i-ksiegi-wieczyste-online-na-co-uwazac/z6e6dz9", "title": "Cyfrowa księga wieczysta to \"pierwsza linia obrony\" dla kupujących mieszkanie. Można jednak wpaść w pułapki", "category": "Nieruchomości", "scraped_at": "2025-12-23T04:14:02.685840Z", "text": "Cyfrowa księga wieczysta to \"pierwsza linia obrony\" dla kupujących mieszkanie. Można jednak wpaść w pułapki\nKsięgi wieczyste online to dziś jedno z najważniejszych narzędzi dla kupujących nieruchomości. Kilka kliknięć wystarczy, by sprawdzić, kto jest właścicielem mieszkania, czy ciąży na nim hipoteka i jakie prawa mogą zaskoczyć nabywcę po podpisaniu umowy. Diabeł — jak zwykle — tkwi jednak w szczegółach, o których wielu Polaków wciąż nie wie.\n- Jawność ksiąg wieczystych bywa mylnie interpretowana jako pełne bezpieczeństwo transakcji\n- Tzw. rękojmia wiary publicznej ksiąg wieczystych zwiększa bezpieczeństwo transakcji, lecz nie zapewnia całkowitej ochrony dla kupujących\n- Istnieją sytuacje, w których sama lektura tego, co znajdziemy w internecie, może nie wystarczyć\n- Więcej informacji o biznesie znajdziesz na Businessinsider.com.pl\nKsięgi wieczyste online: cyfrowy fundament rynku nieruchomości\nRynek nieruchomości w Polsce od lat przechodzi cyfrową rewolucję. Jednym z jej filarów są Elektroniczne Księgi Wieczyste (EKW), prowadzone przez Ministerstwo Sprawiedliwości. Jak przypominają eksperci Gratka.pl, to wciąż ten sam kluczowy rejestr stanu prawnego nieruchomości — różnica polega na formie. Zamiast wizyty w sądzie rejonowym wystarczy dostęp do internetu i numer księgi wieczystej.\nCzytaj też: Gdzie najłatwiej znaleźć pracę? Lista zawodów 2026 r.\nKsięga wieczysta online dokumentuje m.in. dane właściciela, położenie i powierzchnię nieruchomości, a także hipoteki, służebności czy roszczenia osób trzecich. Co istotne, rejestr jest jawny — każdy może go przeglądać, o ile zna numer KW. To rozwiązanie, które znacząco zwiększa transparentność obrotu nieruchomościami.\nPubliczny rejestr, ale nie wszystko jest oczywiste\nJawność ksiąg wieczystych bywa mylnie interpretowana jako pełne bezpieczeństwo transakcji. Tymczasem — jak podkreślają specjaliści rynku — sam fakt istnienia księgi to dopiero początek analizy.\n\"Księga wieczysta to jeden z najważniejszych dokumentów opisujących nieruchomość. Może uchronić nabywcę przed zakupem mieszkania obciążonego np. prawem dożywotniego zamieszkania\" — wskazują eksperci Gratka.pl.\nRejestr opiera się na zasadzie domniemania prawdziwości wpisów. Oznacza to, że to, co ujawnione w księdze, uznaje się za zgodne z rzeczywistym stanem prawnym. Ale — i tu pojawia się kluczowe \"ale\" — istnieją sytuacje, w których sama lektura EKW może nie wystarczyć.\nZobacz także: Nowy rok przyniesie zmiany na rynku mieszkań. Sprawdź, co się szykuje\nCztery działy, które decydują o bezpieczeństwie transakcji\nKażda księga wieczysta ma identyczną strukturę i składa się z czterech działów. Ich układ jest logiczny, ale wymaga uważnej analizy.\nDział I dotyczy nieruchomości i praw z nią związanych. Znajdziemy tu informacje o rodzaju lokalu lub działki, danych geodezyjnych, adresie oraz powierzchni. W części I-Sp pojawiają się prawa przysługujące właścicielowi, np. służebności czy udział w drodze dojazdowej.\nDział II to dane właściciela lub współwłaścicieli. Tu ujawniany jest także sposób nabycia nieruchomości — sprzedaż, darowizna czy spadek. Dla kupującego to kluczowy sygnał, czy sprzedający faktycznie ma prawo rozporządzać lokalem.\nDział III bywa najbardziej problematyczny. To właśnie tu pojawiają się ograniczenia w rozporządzaniu nieruchomością, prawa osobiste i roszczenia — np. prawo dożywocia, najmu czy pierwokupu. Ich zlekceważenie może oznaczać poważne konsekwencje finansowe i prawne.\nDział IV obejmuje hipoteki. Sama hipoteka nie przekreśla zakupu, ale wymaga odpowiedniej procedury i rozliczeń, często z udziałem banku.\nRękojmia wiary publicznej ksiąg wieczystych — tarcza dla kupującego\nJednym z fundamentów systemu ksiąg wieczystych jest rękojmia wiary publicznej. To mechanizm, który — w teorii — daje nabywcy ogromne poczucie bezpieczeństwa.\n— Celem rękojmi jest zapewnienie pewności i stabilności obrotu nieruchomościami, tak aby kupujący mógł polegać na treści księgi wieczystej — tłumaczy Daniel Wojda, doradca ds. nieruchomości i właściciel biura nieruchomosci360.com.\nJak wyjaśnia ekspert, jeśli kupujący działa w dobrej wierze i nabywa nieruchomość od osoby wpisanej w księdze jako właściciel, to co do zasady staje się jej właścicielem — nawet jeśli rzeczywisty stan prawny był inny. Ryzyko błędnych lub nieujawnionych praw spada na osobę, której interes nie został wpisany do KW.\nTo jednak nie jest absolutna ochrona. Rękojmia nie działa m.in. w przypadku ujawnionych w księdze wzmianek o toczących się postępowaniach.\nKsięgi wieczyste online kontra akta księgi: różnica, o której mało kto mówi\nW praktyce wielu kupujących kończy analizę na sprawdzeniu EKW. To błąd, przed którym ostrzegają eksperci.\n— Księgi wieczyste online to system elektroniczny, natomiast akta księgi wieczystej to fizyczne dokumenty znajdujące się w sądzie lub archiwum — podkreśla Daniel Wojda.\nW aktach mogą znajdować się dokumenty, które nie zostały jeszcze ujawnione w elektronicznej księdze, np. wnioski czekające na rozpatrzenie. Dlatego przed zakupem — szczególnie drogiej nieruchomości — warto dotrzeć także do papierowych akt. Dostęp do nich ma osoba z interesem prawnym oraz notariusz.\nWydruk z internetu to za mało. Kiedy potrzebny jest dokument \"z mocą prawną\"\nChoć każdy może wydrukować treść księgi wieczystej z przeglądarki, taki dokument nie ma mocy prawnej. Jak przypominają eksperci Gratka.pl, wydruk w trybie przeglądania nie spełnia wymogów formalnych i nie zastąpi odpisu wydanego przez sąd.\nJeśli dokument jest potrzebny np. do kredytu hipotecznego lub zmiany prawa własności, należy złożyć wniosek przez system EKW i uiścić opłatę. W zamian otrzymujemy plik PDF z cechami dokumentu urzędowego, równoważny papierowemu odpisowi z sądu.\nKoszty są stosunkowo niewielkie — od 20 zł za odpis zwykły do 50 zł za odpis zupełny, który pokazuje również wykreślone wpisy i historię zmian.\nDlaczego sprawdzenie KW to dziś obowiązek, a nie formalność?\nW realiach wysokich cen mieszkań i rosnącej liczby skomplikowanych transakcji księga wieczysta online stała się pierwszą linią obrony kupującego. To narzędzie szybkie, darmowe i dostępne dla każdego — ale tylko pod warunkiem, że wiemy, jak z niego korzystać.\nEksperci rynku są zgodni: analiza KW, uzupełniona o sprawdzenie akt księgi i wsparcie notariusza, to dziś absolutne minimum. Bo na rynku nieruchomości jedna niepozorna wzmianka w dziale III może kosztować znacznie więcej niż kilka godzin poświęconych na dokładną weryfikację.\nMateriał powstał we współpracy z Grupą Gratka-Morizon.", "content_hash": "579cfb7922e19cb2fd6a874c89a28ad3acdf4fc15b159a6cc969c69025784b7d", "text_len": 6502}
{"schema_version": 1, "id": "14743d5c93bbce075d2e15143424743c86ec2bca", "url": "https://businessinsider.com.pl/nieruchomosci/vissavi-znika-z-galerii-handlowych-agata-blok-o-kulisach-decyzji/vslmg04", "title": "Mała firma kontra galerie handlowe. \"To był proces, który trwał latami\"", "category": "Nieruchomości", "scraped_at": "2025-12-23T04:13:50.419921Z", "text": "Mała firma kontra galerie handlowe. \"To był proces, który trwał latami\"\nPrzez ćwierć wieku budowała polską markę modową. Dziś pani zamyka ostatnie sklepy w galeriach handlowych. Pojawia się pytanie: czy w relacjach między wielkimi funduszami a mniejszymi najemcami nie zgubił się gdzieś sens partnerstwa?\n- Do zamknięcia marki przyczyniły się spadki rentowności związane z pandemią, ograniczeniem handlu w niedziele oraz trudnymi warunkami najmu\n- Przedstawiciele branży zauważają brak równowagi w umowach między dużymi właścicielami centrów handlowych a mniejszymi najemcami\n- Marka, znana z jakości i współpracy z lokalnymi szwalniami, rozważa teraz działalność online lub sprzedaż brandu\n- Więcej informacji o biznesie znajdziesz na Businessinsider.com.pl\n\"To nie była decyzja z dnia na dzień\"\nVissavi nie była marką, która pojawiła się na chwilę i zniknęła. Przez niemal ćwierć wieku rosła razem z klientkami, projektowana i szyta w Polsce, we współpracy z lokalnymi szwalniami na Podkarpaciu. — Tworzyłyśmy ubrania od rysunku, przez konstrukcję i prototyp, aż po gotowy produkt w sklepie. To był proces, ludzie, relacje — mówi dziś pani Agata Blok, założycielka marki.\nWarto przeczytać: Parki handlowe i galerie w nowej rzeczywistości. E-commerce dojrzewa\nW najlepszym momencie, w latach 2017–2018, brand Vissavi miał 17 sklepów w galeriach handlowych w całej Polsce. Dziś zostało pięć — i te również znikną z mapy do wiosny przyszłego roku. Trzy lokale zamykają się do końca grudnia, dwa kolejne będą działały jeszcze kilka miesięcy w formule outletowej.\n— To nie była decyzja emocjonalna. To był proces, który trwał latami — podkreśla przedsiębiorczyni.\nNiedziele handlowe: pierwszy sygnał ostrzegawczy\nPierwszym ciosem była likwidacja handlu w niedziele w 2018 r. — Mieliśmy mniej dni sprzedaży w miesiącu, co najmniej o cztery. Próbowaliśmy rozmawiać o obniżkach czynszów, ale nie było na to zgody — wspomina pani Agata.\nPrzeczytaj: Parki handlowe w Polsce: liderzy rynku i przyszłość sektora retail\nDla marek działających w galeriach handlowych oznaczało to spadek obrotów przy niezmienionych kosztach stałych. — To był moment, w którym zaczęła się erozja rentowności, choć jeszcze wtedy wierzyliśmy, że to przejściowe — mówi właścicielka marki Vissavi.\nPandemia i umowy \"z czasów prosperity\"\nPrawdziwy test przyszedł wraz z pandemią Covid-19. Zamknięte galerie, kolejne lockdowny i — jak opisuje właścicielka Vissavi — mur w negocjacjach.\nPrzeczytaj: Nowe badanie w sprawie nieruchomości. Przygnębiająca opinia Polaków\n— Musiałam zatrudnić radcę prawnego na etat. Pism, wniosków, negocjacji było tyle, że bez tego nie dało się funkcjonować — mówi. — I nie mówimy o drobnych kwotach. To były setki tysięcy złotych — dla małej, rodzinnej firmy to suma niewyobrażalna.\nWprowadzona przez ustawodawcę regulacja (art. 15ze ustawy covidowej) dawała najemcom możliwość zwolnienia z opłat w czasie lockdownu, ale w zamian za przedłużenie umowy na dotychczasowych warunkach. — Cztery lockdowny oznaczały przedłużenie umów o ponad dwa lata — na stawkach sprzed 2020 r., mimo że ruch w galeriach nie wrócił. Klienci wciąż obawiali się wirusa i niechętnie odwiedzali centra handlowe — tłumaczy pani Agata.\nCzytaj też: Ceny mieszkań mogą spadać mimo wzrostu sprzedaży. Nadchodzi nowa epoka\nW Galerii Avenida w Poznaniu czy we Wroclavii spadki ruchu sięgały — według danych Vissavi — nawet 90 proc. — Czynsz pozostał ten sam.\nLiczby, które ważą więcej niż emocje\nW pismach, które pani Agata przesyłała do zarządców galerii, padają konkretne kwoty. W liście do Centrum Handlowego Avenida z marca 2022 r. czytamy, że strata sklepu w tej lokalizacji w 2020 r. wyniosła 169 505,39 zł, a podobny wynik powtórzył się w 2021 r.\nW styczniu 2022 r. obrót sklepu wyniósł 19 758 zł, w lutym 18 357 zł, przy całkowitym miesięcznym koszcie utrzymania lokalu na poziomie przekraczającym jego dwukrotność.\n— Jako mała firma rodzinna nie byliśmy w stanie dalej finansować takich strat — pisała w oficjalnym piśmie, prosząc o polubowne rozwiązanie umowy.\nJeszcze bardziej dotkliwy okazał się przypadek Wroclavii. Po decyzji o odstąpieniu od umowy galeria naliczyła karę umowną w wysokości ponad 200 tys. zł, którą — jak relacjonuje przedsiębiorczyni — niemal w całości pobrała, korzystając z zabezpieczeń zapisanych w kontrakcie.\n— To był dodatkowy cios w czasie, gdy walczyliśmy o przetrwanie — mówi dziś.\n\"Dawid kontra Goliat\" — asymetria zapisów\nZdaniem adw. dr. Tomasza Henclewskiego z kancelarii Henclewski Wyjatek Adwokaci, takie historie nie są odosobnione. — Umowy w galeriach handlowych liczą dziś 120–160 stron i są z zasady niesymetryczne. Najemca ponosi całe swoje ryzyko gospodarcze, a często także ryzyko wynajmującego — tłumaczy.\nJak podkreśla prawnik, kary umowne sięgające setek tysięcy złotych, obowiązek płacenia czynszu nawet przy zamkniętym lokalu czy możliwość windykacji należności z pominięciem sądu to standardowe mechanizmy. — Gdy najemcy idzie źle — płaci. Gdy idzie bardzo dobrze — dodatkowo dzieli się sukcesem, bo dochodzi czynsz od obrotu.\nEkspert zwraca też uwagę na problem kosztów wspólnych. — Duże sieciówki mają je często ryczałtowe lub ograniczone. Niedopłaty w budżecie są więc przerzucane na mniejszych najemców. Sąd Najwyższy uznał takie praktyki za czyn nieuczciwej konkurencji, ale w praktyce nadal się one zdarzają — ocenia prawnik.\nGłos branży: \"cele nie są wspólne\"\nW podobnym tonie wypowiada się Waldemar Ciępka, dyrektor generalny Związku Polskich Pracodawców Handlu i Usług. — Po 30 latach rozwoju rynku centrów handlowych wiemy już, że cele najemców i wynajmujących nie są takie same — mówi.\nJak dodaje, próby samoregulacji rynku, m.in. poprzez Kodeks Dobrych Praktyk PRCH, nie przyniosły realnych efektów. — Najemcy nie oczekują wyjątkowej ochrony. Chcą wyrównania pozycji stron i transparentności kosztów — przekonuje.\nDruga strona medalu\nO komentarz poprosiliśmy także Centrum Handlowe Avenida w Poznaniu. Dyrekcja podkreśla, że wysoko ceni współpracę z lokalnymi najemcami, którzy nadają obiektom unikalny charakter. \"Współpraca opiera się na wzajemnym zrozumieniu potrzeb obu stron, a umowy są dwustronne i określają prawa oraz obowiązki najemcy i wynajmującego\" — czytamy w przesłanej odpowiedzi.\nAvenida wskazuje również na rozwiązania takie jak pop-up store’y, kioski czy wsparcie marketingowe dla mniejszych marek.\nO komentarz zwróciliśmy się także do Polskiej Rady Centrów Handlowych. Do momentu publikacji — mimo ponagleń — nie otrzymaliśmy odpowiedzi.\nPożegnanie bez goryczy\nWarto przeczytać: Ustawowy rollercoaster: Sejm przyspiesza, prezydent wetuje i podpisuje. Najważniejsze zmiany w prawie [LISTA]\nPod pożegnalnym wpisem Vissavi na Facebooku pojawiły się dziesiątki komentarzy klientek. \"Wasze sukienki były ze mną na najważniejszych uroczystościach\", \"Jakość, której dziś już się nie spotyka\", \"Szkoda, że takie marki znikają\" — piszą.\n— Te wiadomości utwierdziły mnie w przekonaniu, że to, co stworzyłyśmy, miało wartość — mówi pani Agata. Marka zostaje jeszcze przez jakiś czas online, ale właścicielka bardzo poważnie myśli o sprzedaży brandu. — Może ktoś nada mu nową energię.\nZobacz także: Cały świat zbroi Polskę. To kupujemy w poszczególnych krajach [MAPA]\nWnioski przed świętami\n— Nie dzielę się tą historią, by szukać winnych — podkreśla bohaterka. — Chcę, żeby była inspiracją do refleksji. Żeby w biznesie — także tym wielkim — najważniejszy był człowiek.\nJej zdaniem galerie, które potrafią rozmawiać i szukać rozwiązań, długofalowo zyskują. — Galeria bez najemców traci sens. Umowy kiedyś się kończą, a reputacja zostaje.\nTo być może najważniejsza puenta tej historii. Zwłaszcza teraz, przed świętami — gdy łatwiej zapytać, czy za tabelami w Excelu wciąż widać ludzi, ich pracę i 25 lat budowania czegoś od podstaw.", "content_hash": "8e0830bb3f5b4105e896f2badd767b2be3f9c014b65a785c7c6ab6249ec44365", "text_len": 7774}
{"schema_version": 1, "id": "2d0e4aa9e9f53b105413f9da864705fb52f73028", "url": "https://businessinsider.com.pl/nieruchomosci/warszawa-z-rekordowa-oferta-mieszkan-tak-zmieni-sie-rynek-w-2026-roku/32seme8", "title": "Co z rynkiem mieszkaniowym w 2026 r.? Oto co przewidują eksperci", "category": "Nieruchomości", "scraped_at": "2025-12-23T04:14:00.224701Z", "text": "Co z rynkiem mieszkaniowym w 2026 r.? Oto co przewidują eksperci\nEksperci JLL przewidują, że w 2026 r. sprzedaż mieszkań wzrośnie o kilkanaście procent, a ceny lokali będą rosły w tempie zbliżonym do inflacji. Kluczowym czynnikiem mają być spadające koszty kredytów.\nPrognozy wskazują, że mimo wzrostu popytu, wysokie zasoby mieszkań na rynku ograniczą możliwość znacznych podwyżek cen. Eksperci podkreślają, że deweloperzy w 2026 r. skoncentrują się na sprzedaży istniejącej oferty, aby zachować płynność finansową. Jednocześnie liczba nowych mieszkań wprowadzanych na rynek może wzrosnąć o około 5 proc. w porównaniu z 2025 r., szczególnie w Warszawie, gdzie wraz z rosnącą sprzedażą spodziewane jest zwiększenie oferty.\nDalszy ciąg tekstu znajduje się pod materiałem wideo\n\"Pozytywne zmiany\" po trudnym początku 2025 r.\nAnalizy JLL pokazują, że rynek mieszkaniowy odnotował ożywienie w drugiej połowie 2025 r., co było wynikiem rozpoczętej w maju serii obniżek stóp procentowych. Dzięki temu sprzedaż mieszkań w całym 2025 r. wzrosła o około 10 proc. w porównaniu z 2024 r., kiedy to sprzedano 39 tys. lokali.\nJednak, jak wskazuje raport, sytuacja na mniejszych rynkach regionalnych pozostaje trudna. Tam sprzedaż opiera się głównie na klientach korzystających z kredytów, a mimo spadku stóp procentowych, oprocentowanie kredytów wciąż jest relatywnie wysokie. Lepsze perspektywy mają miejscowości satelitarne dużych miast, które przyciągają nabywców niższymi cenami i atrakcyjną ofertą, choć kosztem dłuższego dojazdu.\nCzytaj też: Co czeka polski rynek nieruchomości w 2026 r.? Eksperci Colliers odpowiadają\nStabilizacja cen i rekordowa podaż mieszkań\nWysoka podaż mieszkań wpłynęła na stabilizację cen. W połowie 2025 r. na sześciu największych rynkach dostępnych było rekordowe 61,7 tys. lokali. Jednak w drugiej połowie roku deweloperzy ograniczyli wprowadzanie nowych ofert, co spowodowało, że na koniec 2025 r. liczba dostępnych mieszkań spadła do około 57 tys., pozostając blisko historycznego maksimum.\nŚrednie ceny mieszkań w 2025 r. ustabilizowały się, a w drugiej połowie roku nawet nieznacznie spadły. W skali całego roku wzrosły o 3–4 proc., przy czym różnice regionalne były znaczące. Przykładowo, w Łodzi ceny spadły o około 2 proc., natomiast w Trójmieście zanotowano wzrost o 5 proc.\nCzytaj też: Lewica uchyla rąbka tajemnicy projektu o podatku katastralnym. Wskazano nawet datę", "content_hash": "b54cca0fa8d3498c004149a4c736d0c851f52dc3bc30dbbd70134c1713f54517", "text_len": 2398}
{"schema_version": 1, "id": "61456883f1847e924beb084576a6790038c0d753", "url": "https://businessinsider.com.pl/poradnik-finansowy/ceny-paliw-na-swieta-prognozy-ekspertow/ydj1vfc", "title": "Co z tankowaniem przed świętami? Mamy najświeższe prognozy", "category": "Poradnik Finansowy", "scraped_at": "2025-12-23T04:14:43.974152Z", "text": "Co z tankowaniem przed świętami? Mamy najświeższe prognozy\nRopa naftowa na giełdzie w Londynie kosztuje poniżej 60 dol. za baryłkę. Do tego dochodzi mocna, polska waluta. To będzie mieć przełożenie na ceny paliw na stacjach w Polsce. Eksperci już zauważają, że benzyna w cennikach rafinerii jest najtańsza od czerwca 2021 r.\n\"Cena ropy Brent spadła w mijającym tygodniu poniżej 60 dol. za baryłkę, a złotówka w relacji do amerykańskiego dolara jest najmocniejsza od kilku lat. Na razie te zmiany powoli przekładają się na portfele kierowców, ale ich pozytywne efekty coraz wyraźniej widać w hurtowych cennikach rafinerii\" — raportują eksperci E-petrol.pl.\nDalsza część artykułu znajduje się poniżej materiału wideo\nCeny paliw w hurcie najniższe od lat\nW cennikach producentów paliw od dłuższego czasu dominują obniżki. 95-oktanowa benzyna kosztuje w piątek średnio 4177 zł 60 gr za m sześc. i jest o blisko 120 zł tańsza niż w ubiegły piątek. Hurtowa cena diesla na przestrzeni tygodnia obniżyła się o 115 zł 60 gr i średnio m sześc. tego paliwa jest wyceniany przez rafinerie na 4487 zł 20 gr.\nZobacz także: Ukraińskie ataki przynoszą efekty? Rosja cały czas walczy o równowagę na rynku paliw\nW e-eptro.pl zauważają, że od drugiej połowy listopada, dzięki korzystnym tendencjom na giełdach naftowych i rynku walutowym, benzyna 95-oktanowa w hurcie potaniała o blisko 40 gr na litrze a diesel o ponad 50 gr. Dzięki tej spadkowej tendencji benzyna w cennikach rafinerii jest najtańsza od czerwca 2021 r.\nCeny paliw. Rozczarowujące tempo obniżek na stacjach\n\"Poza nieznacznie drożejącym autogazem, na detalicznym rynku paliw notowaliśmy w ostatnich dniach zauważalny spadek kosztów tankowania. Przecena na stacjach przyspiesza, ale patrząc na dynamikę zmian w hurcie, skala obniżek mogłaby być jeszcze większa\" — przyznają eksperci.\nZobacz także: Ceny paliw w Polsce. Gdzie jest najtaniej?\nWyliczają, że benzyna 95-oktanowa potaniała na stacjach o 8 gr i jej aktualna średnia cena to 5,79 zł za litr. Obniżka notowań diesla na przestrzeni tygodnia wyniosła 6 gr a cena tego paliwa to 6,17 zł za litr. Więcej o 2 gr płacą kierowcy samochodów z instalacją LPG a litr autogazu kosztuje średnio 2,64 zł.\nCeny paliw. Jak prognoza na święta?\n\"Prognozy cen paliw na stacjach na ostatnią dekadę grudnia wyglądają optymistycznie. Spadki cen benzyn i oleju napędowego na stacjach powinny utrzymać się co najmniej do końca roku. To oznacza, że wyjazdy na święta będą nie tylko tańsze niż rok temu, ale najtańsze od czterech lat\" — przewiduję eksperci rynkowi z biura Reflex.\nTakże według e-petrol.pl przed samymi świętami kierowcy za paliwa zapłacą jeszcze mniej. \"Na stacjach powinniśmy zobaczyć kontynuację przeceny napędzanej sytuacją na rynku hurtowym. Do tego niektóre sieci stacji paliw ogłosiły świąteczno-noworoczne promocje, które pozwolą na dodatkowe oszczędności\" — zaznaczają.\nPrzewidywane przedziały cenowe według e-petrol.pl dla poszczególnych gatunków paliw na nadchodzący tydzień to:\n- 5,63-5,75 zł dla 95-oktanowej benzyny\n- dla oleju napędowego 6,01-6,14 zł\n- 2,62-2,68 zł dla autogazu\nA tak średnie ceny detaliczne na 52. tydzień roku (22-26.12.2025) widzą eksperci Reflex:\n- Pb95 — 5,73 zł\n- Pb98 — 6,48 zł\n- ON — 6,02 zł\n- LPG — 2,706 zł", "content_hash": "b1e3326bdd271efd6b9c35c66f1ec69491847b0ccd79f159f8266155fcc20653", "text_len": 3245}
{"schema_version": 1, "id": "24cdbe32c209b874054ca83a800bf8dd5dd8832c", "url": "https://businessinsider.com.pl/poradnik-finansowy/inwestowanie", "title": "Inwestowanie", "category": "Poradnik Finansowy", "scraped_at": "2025-12-23T04:14:34.260013Z", "text": "z dn. 23.12.2025 godz. 05:14", "content_hash": "e3b2f02fb5078081d5773ef9e867d486cddc5637f75172f28c18a4c96f2d42ca", "text_len": 28}
{"schema_version": 1, "id": "da69400df8f98870d00097f564e2b0f8585fa64a", "url": "https://businessinsider.com.pl/poradnik-finansowy/jak-podrozal-koszyk-wigilijny-znamy-odpowiedz/bj9m04q", "title": "Wigilijny hit podrożał o ponad 22 proc. Mamy najnowsze dane", "category": "Poradnik Finansowy", "scraped_at": "2025-12-23T04:14:45.155371Z", "text": "Wigilijny hit podrożał o ponad 22 proc. Mamy najnowsze dane\nTuż przed świętami na listach zakupów pojawiają się m.in. wigilijny hit — karp, a także mąka na wypieki, masa makowa, ryby, bakalie, grzyby suszone czy kapusta. Jak wyglądają ceny produktów wigilijnych w porównaniu do ubiegłego roku? Sprawdzili to analitycy aplikacji PanParagon. Wiemy też, ile Polacy wydają na świąteczne podróże.\nJeśli zsumować ceny wszystkich najpopularniejszych dziesięciu produktów, łączna wartość koszyka wzrosła z 125 zł 94 gr w 2024 r. do 135 zł 42 gr w 2025 r. Mamy więc roczny wzrost na poziomie 7,5 proc.\nDalsza część artykułu znajduje się pod materiałem wideo\nNajbardziej poszły w górę ceny karpia — tu mamy wzrost aż o ponad 22 proc. Podobny wzrost został zanotowany w przypadku grzybów suszonych. Rodzynki są natomiast droższe o ponad 8 proc., a śledzie — o 7,9 proc.\nNa szczęście są też produkty, które potaniały w stosunku do ubiegłego roku. Spadki nie są tu natomiast spektakularne. Twaróg sernikowy jest tańszy o 1,2 proc., a cukier — o 1,3 proc. \"Największe podwyżki cen dotyczą produktów, które stanowią bazę wigilijnych przygotowań\" — zauważają gorzko eksperci aplikacji. Dodają jednak, że im bliżej wigilii, tym więcej pojawia się promocji w sklepach — jest więc ciągle przestrzeń na pewne oszczędności.\nTak wyglądają podróże Polaków na święta\nTymczasem FlixBus oszacował, ile wydamy na świąteczne podróże. Wyszło, że w tym roku jest to średnio 300 zł, a największy odsetek osób przeznaczy między 201 a 300 złotych na osobę w obie strony (23 proc.).\nPonad połowa Polaków planuje podróżować podczas tegorocznego okresu świątecznego — wynika także z badania FlixBusa. Wśród osób deklarujących wyjazd, co czwarty ankietowany (25 proc. ) spędzi święta w Polsce poza miejscem zamieszkania, co oznacza spadek o 4 pkt proc. względem poprzedniego roku. W tej samej grupie podróżujących w czasie świątecznym, 10 proc. planuje wyjazd do krajów sąsiednich, a 12 proc. do innych regionów Europy.\nNajczęstszą motywacją do podroży jest odwiedzenie bliskich (43 proc.). Niektórzy traktują również ten czas jako okazję do podróżowania (21 proc.) lub odpoczynku i krótkiego urlopu (17 proc.). \"Wszystko to sprawia, że grudzień ponownie staje się jednym z najbardziej aktywnych pod kątem podróży miesięcy w roku\" — czytamy w analizie.\nZobacz także: Taki był rekordowy przejazd Uberem. Znamy szczegóły\nWyniki badania pokazują też, że w świątecznych podróżach Polacy coraz częściej wybierają pociąg, autobus lub samolot, rezygnując z samochodu. W skali roku udział podróży autem spadł aż 6 pkt proc. Według badania FlixBusa, blisko co piąta osoba planująca wyjazd deklaruje wybór autobusu. \"Ponad 90 proc. ankietowanych byłoby skłonnych zamienić podróż samochodem na autobus dalekobieżny w przypadku podróży do 500 km, gdyby dostępne było bezpośrednie połączenie do ich miejsca docelowego w bardziej korzystnej cenie\" — czytamy też w analizie.\nZobacz także: Rekordowe ceny srebra, platyny i palladu. Drożeją szybciej niż złoto", "content_hash": "f5f8557360820094189fca475abe4cb848b848c37d49a0ac2f4ab010d4109dea", "text_len": 3005}
{"schema_version": 1, "id": "38008f419af1a196a522de5d62eda46bfc6971cb", "url": "https://businessinsider.com.pl/poradnik-finansowy/jak-wykorzystac-smart-bonusy-przewodnik-po-korzysciach-programu-lojalnosciowego/vmcdt19", "title": "Subskrypcje, które zwracają się w mgnieniu oka. Bonusy zmieniają sposób, w jaki kupujemy", "category": "Poradnik Finansowy", "scraped_at": "2025-12-23T04:14:46.339789Z", "text": "Subskrypcje, które zwracają się w mgnieniu oka. Bonusy zmieniają sposób, w jaki kupujemy\nW grudniu widać to wyraźniej niż kiedykolwiek. Portfele pracują szybciej, koszyk zakupowy rośnie z każdym kliknięciem, a konsumenci zaczynają szukać usług, które realnie odciążają ich w sezonie największych wydatków. A mijający właśnie rok pokazał, że subskrypcje potrafią odpowiadać na te oczekiwania w sposób wyjątkowo skuteczny.\nZapomnijmy o krajobrazie, w którym darmowa dostawa wystarczała, aby nazwać subskrypcję najlepszą na rynku. Oczekiwania kupujących urosły, a oni sami chcą, by program towarzyszył im również wtedy, gdy nie klikają „kup teraz”. Mechanizm Smart! Bonusów jest odpowiedzią na tę zmianę. Przedstawia akcent z pojedynczej korzyści na zestaw usług, które przenikają codzienność użytkownika również poza Allegro. A grudzień tylko uwydatnia tę transformację.\nSubskrypcje pracują za użytkownika\nWyniki badania SW Research[1] pokazują, że ponad 8 na 10 osób deklaruje, iż zniżki i nagrody zachęcają ich do udziału w programach lojalnościowych. To bardzo wysoki wskaźnik, który na dodatek pozostaje stabilny niezależnie od wieku respondenta. Konsumenci nie chcą programu, który jedynie zbiera dane o ich zachowaniach — chcą widzieć wymierne profity i to najlepiej natychmiast.\nWidać to mocno choćby w pokoleniu millenialsów, które w ostatnich latach stało się bodaj najbardziej wymagającą grupą w świecie subskrypcji. Z badania Minds & Roses wynika, że 90 procent tej grupy oczekuje programów, które nagradzają ich aktywność. Millenialsi wybierają marki, które potrafią zaoferować coś więcej niż rabat od czasu do czasu. Tu liczy się stała obecność w życiu użytkownika. Allegro Smart! wpisało się w tę logikę, rozciągając wartości subskrypcji na obszary wykraczające poza zakupy.\nEfekt widać w liczbach, które rosną z miesiąca na miesiąc. Subskrypcja przyciąga, bo kupujący szybko zauważają, że dalsze korzystanie ma realny sens. Mechanizm działa jak pętla zwrotna; im szersza oferta partnerów, tym większa wartość całej usługi i tym silniejsze zainteresowanie. Smart! Bonusy wzmacniają te zachowania i wpływają na rozwój całego ekosystemu Allegro.\nBonusy przenoszą subskrypcję poza ekran\nWłaśnie ta różnorodność korzyści staje się kluczem do zrozumienia, dlaczego Smart! Bonusy tak szybko zdobyły popularność. Oferta partnerów w katalogu jest mocno zakorzeniona w codziennych potrzebach. Filmowe wypady w Multikinie stają się tańsze, bo użytkownicy mogą skorzystać z promocyjnych biletów oraz obniżek na wybrane zestawy przekąsek. Brzmi jak pomysł na grudzień? No jasne. Przecież wielu z nas w końcu nie wyobraża sobie rodzinnych świąt bez wizyty w kinie.\nFlixBus oferuje zniżki na podróże, a w grudniu — kiedy tysiące osób rozjeżdża się na święta — ten rabat staje się wyjątkowo namacalny. Z kolei Wolt wprowadza darmowe dostawy jedzenia na rok i dodaje Smart! Monety za pierwsze zamówienia. Nie sposób też pominąć usług, które budują bardziej niematerialną wartość. Legimi przygotowuje zniżki na abonamenty, synchrobooki oraz roczny dostęp do ebooków i audiobooków. Z kolei propozycja Link4, która obniża ceny polis OC, AC i ubezpieczeń mieszkaniowych, jednocześnie nagradzając użytkowników Smart! Monetami pozwala zadbać o nasze bezpieczeństwo.\nZOBACZ WIĘCEJ: Pełna lista aktualnych promocji od partnerów Allegro\nOnet Premium przykładem subskrypcji, która wzmacnia całą ofertę\nW tym szerokim zestawie benefitów to partnerstwo przyciąga szczególne zainteresowanie, bo dotyczy obszaru treści premium. Dostęp do Onet Premium w ramach Smart! Bonusów działa na zasadzie preferencyjnej ceny — jedynie 9,90 zł za kwartał. Dla użytkownika oznacza to dostęp do materiałów dziennikarskich z wielu redakcji, od Onetu, przez Newsweek, aż po Business Insidera czy Auto Świat, a także możliwość słuchania wyselekcjonowanych podcastów w aplikacji Onet Audio.\nWłączenie wysokiej jakości treści do programu typowo zakupowego pokazuje, że Allegro buduje model subskrypcji odpowiadający współczesnemu przeciążeniu informacyjnemu. Użytkownicy chcą usług wygodnych, ale także wiarygodnych, a dostęp do rzetelnych artykułów staje się dziś równie ważny, jak możliwość zaoszczędzenia kilku złotych na dostawie.\nTa współpraca ma jeszcze jedno znaczenie. Pokazuje, że Smart! Bonusy są konsekwentnie budowanym ekosystemem korzyści, który umożliwia użytkownikowi podejmowanie bardziej świadomych decyzji.\nNowy wzorzec lojalności\nTo, co widać po stronie Allegro Smart!, to nie tylko wzrost zainteresowania programem, ale także zmiana sposobu myślenia o lojalności. Konsumenci nie chcą już programów, które wynagradzają ich za przywiązanie po miesiącach gromadzenia punktów. Chcą systemu, który zaczyna działać już pierwszego dnia. Smart! Bonusy realizują właśnie tę obietnicę, bo przenoszą wartość subskrypcji do świata usług, z których użytkownik korzysta na co dzień — od kina, przez czytelnictwo, po podróże i ubezpieczenia.\nWzrost o milion nowych subskrybentów w ciągu roku potwierdza, że ta zmiana ma charakter strukturalny. Użytkownicy nie wracają do programu dlatego, że przyzwyczaili się do jego istnienia, lecz dlatego, że przestał być dla nich niewidoczny. Subskrypcja zaczyna działać w tle każdego dnia, oszczędzając czas i pieniądze.\nJeżeli chcesz zobaczyć wszystkie korzyści dostępne w ramach programu, sprawdź aktualne Smart! Bonusy w swoim profilu i wybierz te, z których skorzystasz w pierwszej kolejności.\n- Badanie SW Research dla Allegro, \"Zakupy online i programy lojalnościowe\". Badanie przeprowadzone metodą CAWI na reprezentatywnej grupie 820 dorosłych Polaków. Badanie przeprowadzono w kwietniu 2025.", "content_hash": "ba139089023de77828e179b7927b138b1d23329851c2102bf1c6888425872e1a", "text_len": 5606}
{"schema_version": 1, "id": "4cd90dc4d5390dc2670e128962c0f0355d7f1591", "url": "https://businessinsider.com.pl/poradnik-finansowy/kalkulatory", "title": "Kalkulatory", "category": "Poradnik Finansowy", "scraped_at": "2025-12-23T04:14:28.834236Z", "text": "Kalkulator kredytów hipotecznychSPRAWDŹ →", "content_hash": "3a2d2f6cae85a2d1405170ac89b30f0fa2ab91aa0f677d929f693d66217e2edd", "text_len": 41}
{"schema_version": 1, "id": "05973c56cec3dc5e10225be22c4d216e4de5d4ef", "url": "https://businessinsider.com.pl/poradnik-finansowy/kara-to-nawet-kilkaset-zlotych-uwaga-na-pulapki/fg5fqrm", "title": "Kary za błędy w segregowaniu śmieci. Tego nie wrzucaj do niebieskiego pojemnika", "category": "Poradnik Finansowy", "scraped_at": "2025-12-23T04:14:37.815581Z", "text": "Kary za błędy w segregowaniu śmieci. Tego nie wrzucaj do niebieskiego pojemnika\nWysokie kary grożą za nieprawidłową segregację odpadów. System segregacji ma na celu oddzielanie surowców od odpadów, które nie nadają się do przetworzenia. Zasady wydają się proste, jednak niekiedy łatwo o pomyłkę. Pułapką może być np. papier lakierowany.\n- Nie każdy rodzaj papieru powinien trafić do niebieskiego pojemnika\n- Za pomyłkę grozi kara nawet do 500 zł\n- Co jeszcze nie powinno trafić do niebieskiego pojemnika?\n- Więcej informacji o biznesie znajdziesz na stronie Businessinsider.com.pl\nPrawidłowa segregacja odpadów nie tylko wpływa na środowisko, ale również pozwala uniknąć niepotrzebnych kosztów. Pułapką przy segregacji odpadów może być papier lakierowany. Za ten błąd grożą wysokie kary\nKary za pomyłki przy segregacji odpadów\nDalsza część artykułu pod materiałem wideo:\nJak segregować śmieci? Kontenery w różnych kolorach odpowiadają różnym kategoriom odpadów. Na przykład do czarnego (lub szarego) pojemnika na odpady zmieszane należy wrzucać przede wszystkim to, czego nie można odzyskać i co nie powinno trafić do pojemników na surowce wtórne.\nZ kolei papier powinien trafić do pojemnika żółtego. Choć papier wydaje się jednym z najłatwiejszych materiałów do recyklingu, nie każdy jego rodzaj powinien trafić do niebieskiego pojemnika. Za wyrzucenie papieru lakierowanego do pojemnika na papier grozi mandat nawet do 500 zł. Warto wiedzieć, jak prawidłowo segregować odpady, aby uniknąć konsekwencji finansowych.\nUwaga na kary. Papier lakierowany – dlaczego nie nadaje się do recyklingu?\nPapier lakierowany, choć na pierwszy rzut oka przypomina zwykły papier, nie powinien być wrzucany do niebieskiego pojemnika. Jest powszechnie stosowany w ulotkach, broszurach, opakowaniach reklamowych, a także jako „śliskie” strony w magazynach, czasopismach czy podręcznikach szkolnych.\nKluczowym problemem jest warstwa lakieru, która zapewnia połysk, trwałość i odporność na wilgoć, ale jednocześnie uniemożliwia recykling. Oddzielenie lakieru od papieru jest niemożliwe, dlatego taki materiał należy wyrzucać do czarnego pojemnika na odpady zmieszane.\nCo jeszcze nie powinno trafić do niebieskiego pojemnika?\nDo niebieskiego pojemnika przeznaczonego na papier powinny trafiać wyłącznie czyste, suche kartki bez dodatkowych powłok, taśm, kleju, plasteliny czy brokatu.\nNiewłaściwe są także paragony, ręczniki papierowe, chusteczki oraz papierowe opakowania po żywności. Wrzucenie takich materiałów do pojemnika na papier może skutkować nałożeniem kary.\nJakie kary grożą za niewłaściwą segregację?\nZa nieprawidłową segregację śmieci, w tym wrzucenie papieru lakierowanego do niebieskiego pojemnika, Straż Miejska może nałożyć mandat nawet do 500 zł.\nNajwyższa kara – do 5000 zł – dotyczy nieprawidłowego postępowania z elektrośmieciami. Dodatkowo, zgodnie z ustawą o utrzymaniu czystości i porządku w gminie, za brak segregacji odpadów można zapłacić od dwukrotności do nawet czterokrotności standardowej opłaty za odbiór posegregowanych śmieci.", "content_hash": "9a101b23c56518e90a6a7a8bf24ec62c7f2476afad9e5ac9f94601d4cf4a0f34", "text_len": 3038}
{"schema_version": 1, "id": "6e84e0e260da7c72e9c93936ef689a668f036170", "url": "https://businessinsider.com.pl/poradnik-finansowy/koniec-promocji-znow-podwyzki-w-sklepach/zweyt1n", "title": "Najdrożej od maja. Fatalne wieści ze sklepów [Koszyk zakupowy Business Insidera i aplikacji PanParagon]", "category": "Poradnik Finansowy", "scraped_at": "2025-12-23T04:14:40.201854Z", "text": "Najdrożej od maja. Fatalne wieści ze sklepów [Koszyk zakupowy Business Insidera i aplikacji PanParagon]\nZeszłotygodniowy spadek cen można uznać za efekt świątecznych promocji. Tym razem mamy niestety bardzo poważną podwyżkę w sklepach. Koszyk podstawowych produktów kosztuje już niemal 106 zł.\n- Koszyk podstawowych produktów podrożał w tydzień o niemal 3 proc. — wynika z zestawienia PanParagon dla Business Insider Polska\n- Takie ceny ostatni raz widzieliśmy pod koniec maja bieżącego roku\n- W oczy rzucają się zwłaszcza podwyżki cen pomidorów malinowych\n- Więcej informacji o biznesie znajdziesz na Businessinsider.com.pl\n105 zł i 99 gr — tyle obecnie trzeba płacić za podstawowe produkty spożywcze, jak przekazują nam eksperci aplikacji PanParagon. To drożej o niemal 3 zł w porównaniu z poprzednim tygodniem.\nJuż dawno nie było tak drogo. Ostatni raz pułap 105 zł nasz koszyk przekroczył pod koniec maja bieżącego roku. Latem i jesienią w sklepach nie było zwykle drogo, a ceny koszyka utrzymywały się często poniżej 100 zł.\nPomidor drożeje aż o 14 proc.\nTeraz znów jest drogo. Pomidor malinowy podrożał w ujęciu tygodniowym aż o 14,1 proc. 1 kg kosztuje obecnie niemal 18 zł. W górę poszły także ceny piersi kurczaka (o 4,3 proc.) czy też papryki czerwonej (o 2,4 proc.).\nDalsza część artykułu znajduje się pod materiałem wideo\nNa szczęście są również produkty, które bardzo wyraźnie tanieją. To na przykład mąka pszenna tortowa (spadek o 9 proc. w ujęciu tygodniowym) czy ziemniaki (spadek o 7,1 proc.). W dół poszły także ceny jabłek oraz bananów. Niezmienna jest z kolei cena bułki kajzerki — średnio wydamy na nią 36 gr.\nZobacz także: Rewolucja na rynku nikotynowym. Ministerstwo zdrowia wprowadza trzy kluczowe zakazy\nDlaczego analizujemy paragony?\nDane z paragonów mówią nam prawdę o tym, ile Polacy średnio płacą za poszczególne artykuły. Analizujemy 14 podstawowych produktów, które znajdują się na zakupowych listach większości Polaków.\nPanParagon to popularna aplikacja, dzięki której można wyszukiwać promocje, a także przechowywać paragony. Każdego miesiąca do systemu trafia ok. 2 mln dowodów zakupu. Tak obszerne, anonimowe dane z paragonów dają nam możliwość tworzenia rzetelnych analiz dotyczących m.in. rzeczywistych cen produktów, realnej inflacji czy aktualnych trendów zakupowych.\nZ narzędzia korzystają mieszkańcy zarówno wielkich miast, jak i mniejszych ośrodków. I ci, którzy kupują w dyskontach, i ci, którzy preferują osiedlowe warzywniaki. Daje to nam zatem pełny przekrój cenowy.\nAutor: Mateusz Madejski, dziennikarz Business Insider Polska", "content_hash": "8a0b6421b6a783f00d12d97725a9ef5c726de7db5daa07dc3147e0f2051781ee", "text_len": 2573}
{"schema_version": 1, "id": "8aefed4a5713eb1ccd5b72fe5b3597029e2c4db3", "url": "https://businessinsider.com.pl/poradnik-finansowy/kredyty", "title": "Kredyty", "category": "Poradnik Finansowy", "scraped_at": "2025-12-23T04:14:30.022451Z", "text": "Potrzebujesz zastrzyku gotówki? Zanim zdecydujesz się na wzięcie kredytu sprawdź, jaki kredyt byłby najbardziej odpowiedni dla Ciebie. Autorzy naszego poradnika finansowego podpowiedzą Ci, na co zwracać uwagę wybierając kredyt.", "content_hash": "ce1b191dd402b36289f6d6665261f1748fa50563ae2a640cb3883e15772b580c", "text_len": 227}
{"schema_version": 1, "id": "138b865c4b1a4f98a63b8dfc847f2e71418121e6", "url": "https://businessinsider.com.pl/poradnik-finansowy/leasing", "title": "Leasing", "category": "Poradnik Finansowy", "scraped_at": "2025-12-23T04:14:31.243323Z", "text": "Potrzebujesz do firmy samochodu lub innego sprzętu, ale nie chcesz go od razu kupować? Sprawdź, jakie możliwości daje leasing. Przeczytaj nasze porady i dowiedz się, jak wziąć samochód w leasing, na co zwracać uwagę podpisując umowę leasingową, jaki leasing najbardziej się opłaca i co z leasingiem w tzw. polskim ładzie.", "content_hash": "5d4e414cc574f57ae5a1654ed4aa69d2b26080b4fad80fc5b4edcadcfe550184", "text_len": 321}
{"schema_version": 1, "id": "ec433bba8d5323e7196aedd3724f33f806b14a96", "url": "https://businessinsider.com.pl/poradnik-finansowy/obligacje-oszczednosciowe-po-cieciu-stop-jakie-oprocentowanie-w-styczniu-2026/bzn56g1", "title": "Dobre informacje dla oszczędzających. Jest decyzja resortu finansów", "category": "Poradnik Finansowy", "scraped_at": "2025-12-23T04:14:36.635505Z", "text": "Dobre informacje dla oszczędzających. Jest decyzja resortu finansów\nObniżki stóp procentowych sprawiają, że lokaty bankowe czy obligacje oszczędnościowe dają mniej zarobić. Można się było spodziewać, że w nowym roku oferta dla oszczędnych obywateli ze strony Ministerstwa Finansów będzie gorsza. Tymczasem jest pozytywne zaskoczenie — oprocentowanie przez co najmniej miesiąc pozostanie bez zmian względem grudnia. Opisujemy szczegóły.\nRada Polityki Pieniężnej (RPP) zdecydowała o obniżkach stóp procentowych na początku grudnia. Na to czekali spłacający kredyty. W gorszej sytuacji znaleźli się ci, którzy nie muszą spłacać do banku zobowiązań, a zamiast tego są na etapie gromadzenia oszczędności. Można się spodziewać, że po kolejnych cięciach oprocentowania w NBP będą dalej spadać odsetki np. od lokat. Tak też zazwyczaj jest w przypadku oprocentowania obligacji oszczędnościowych. Tym razem mamy wyjątek.\nZobacz także: Dochód pasywny dla ostrożnych z turbodoładowaniem. Oto strategie [PORADNIK]\nDalsza część artykułu znajduje się poniżej materiału wideo\nObniżki stóp procentowych, a oferta obligacji oszczędnościowych\nW poniedziałek Ministerstwo Finansów ogłosiło warunki styczniowej oferty obligacji oszczędnościowych i obyło się bez obniżek oprocentowania. Na takich samych warunkach jak w grudniu 2025 r., będzie można lokować pieniądze w pierwszym miesiącu 2026 r.\n\"W styczniu pozostawiliśmy oprocentowanie obligacji oszczędnościowych bez zmian, na konkurencyjnym poziomie\" — komentuje Jurand Drop, podsekretarz stanu w Ministerstwie Finansów.\n\"Od nowego roku można pomnażać swoje oszczędności lokując je w dowolne produkty z naszej oferty. Standardowa oferta to instrumenty o zapadalności od 3 miesięcy do 10 lat i zróżnicowanym rodzaju oprocentowania — stałym — znanym z góry lub zmiennym — ustalanym na podstawie stopy referencyjnej Narodowego Banku Polskiego bądź wskaźnika inflacji. Natomiast beneficjenci programu 800+ mają możliwość zakupu rodzinnych obligacji 6— lub 12 —letnich o oprocentowaniu opartym na inflacji\" — wylicza.\nObligacje oszczędnościowe w styczniu 2026 r. Oto warunki\nW styczniu oprocentowanie rocznych obligacji zmiennoprocentowych wyniesie 4,25 proc., a dwuletnich 4,4 proc., w pierwszym miesięcznym okresie odsetkowym.\nOprocentowanie obligacji stałoprocentowych trzymiesięcznych wynosić będzie 2,5 proc. w skali roku, a trzyletnich 4,65 proc. Pozostałe obligacje, w pierwszym rocznym okresie odsetkowym, oprocentowane będą odpowiednio: 5 proc. dla czteroletnich oraz 5,6 proc. dla 10-letnich.\n6— i 12-letnie obligacje rodzinne przeznaczone dla beneficjentów programu \"Rodzina 800 plus\" oprocentowane będą odpowiednio na poziomie 5,2 i 5,85 proc. w pierwszym roku.\n\"Marże obligacji pozostawiliśmy na niezmienionym atrakcyjnym poziomie\" — podkreśla Ministerstwo Finansów.\nOprocentowanie obligacji rocznych i dwuletnich zmienia się co miesiąc. Jest wyliczane jako suma stopy referencyjnej Narodowego Banku Polskiego oraz marży i wynosi w przypadku instrumentów oferowanych w styczniu 0 proc. dla obligacji rocznych, oraz 0,15 proc. dla dwuletnich.\nOprocentowanie obligacji czteroletnich ulega zmianie co roku i jest wyliczane na podstawie sumy wskaźnika inflacji z ostatnich 12 miesięcy oraz niezmienionej marży w wysokości 1,5 proc. Ten sam mechanizm oprocentowania obowiązuje również dla obligacji 10-letnich, jednak w tym przypadku niezmieniona marża wynosi 2 proc.\nBez zmian pozostają również preferencyjne marże dla obligacji rodzinnych, których oprocentowanie wyliczane jest według tych samych zasad co w przypadku 4— i 10-latek i wynoszą odpowiednio: 2 proc. dla obligacji sześcioletnich oraz 2,5 proc. dla 12-letnich.", "content_hash": "1b22a7c563d1d95c23672eacb32c3e292c1b8c753cac20db0b43b4d86934e6a8", "text_len": 3660}
{"schema_version": 1, "id": "0ad51af8e3479b901463192b660f55312ea3bf4a", "url": "https://businessinsider.com.pl/poradnik-finansowy/oszczedzanie", "title": "Oszczędzanie", "category": "Poradnik Finansowy", "scraped_at": "2025-12-23T04:14:32.561235Z", "text": "Chcesz zadbać o swój budżet? Sprawdź, jak zacząć mądrze oszczędzać pieniądze. W naszych poradach znajdziesz informacje, w co i jak inwestować, aby pomnażać swój kapitał.", "content_hash": "b5136d2e9dd1e537b4ca4cae920b1119f78c51af2ab8120f326afd6e6fc4f221", "text_len": 169}
{"schema_version": 1, "id": "773641f770ee0829737324b21d7159ba3fe572ae", "url": "https://businessinsider.com.pl/poradnik-finansowy/przelewy-ktore-moga-zwrocic-uwage-fiskusa-kiedy-bank-poinformuje-urzad-skarbowy/l3lj4le", "title": "Ile pieniędzy można przelać bez podatku? Skarbówka ma jasne limity", "category": "Poradnik Finansowy", "scraped_at": "2025-12-23T04:14:41.387822Z", "text": "Ile pieniędzy można przelać bez podatku? Skarbówka ma jasne limity\nIle pieniędzy można przelać? Codzienne korzystanie z bankowości elektronicznej stało się normą, jednak nie wszystkie przelewy pozostają niezauważone przez fiskusa. Oto limity.\n- Banki informują GIIF o niektórych transakcjach\n- Ponadto istnieje jeszcze kwestia podatku od darowizn. Wyróżnia się trzy grupy podatkowe\n- Przekroczenie tych kwot zobowiązuje obdarowanego do zgłoszenia darowizny w urzędzie skarbowym\n- Więcej informacji o biznesie znajdziesz na stronie Businessinsider.com.pl\nObowiązujące przepisy nakładają na banki obowiązek informowania Generalnego Inspektora Informacji Finansowej (GIIF) o wybranych transakcjach, a przekroczenie określonych limitów może skutkować kontrolą ze strony urzędu skarbowego.\nIle pieniędzy można przelać? Kiedy bank zgłosi przelew?\nDalsza część artykułu pod materiałem wideo:\nGranica, powyżej której bank informuje GIIF o transakcji, wynosi obecnie równowartość 15 tys. euro. Po przekroczeniu tego progu bank przesyła informację do GIIF, który decyduje o ewentualnym przekazaniu sprawy do urzędu skarbowego. Warto jednak pamiętać, że niektóre banki, w ramach własnej polityki bezpieczeństwa, mogą zgłaszać już transakcje powyżej 10 tys. euro.\nBanki mają też obowiązek zgłaszać GIIF przelewy, które mogą wskazywać na nielegalną działalność. Dotyczy to m.in.:\n— regularnych przelewów na mniejsze kwoty,\n— transakcji bez wskazania danych nadawcy,\n— przelewów o nietypowych tytułach,\n— podobnych kwot wysyłanych do różnych odbiorców w krótkim czasie.\nIle pieniędzy można przelać? Limity darowizn i obowiązki podatkowe\nPozostaje jeszcze kwestia podatku. Przekazywanie darowizn w Polsce reguluje ustawa o podatku od spadków i darowizn. Wysokość podatku zależy od stopnia pokrewieństwa między darczyńcą a obdarowanym. Wyróżnia się trzy grupy podatkowe, dla których obowiązują następujące limity zwolnienia z podatku (w ciągu pięciu lat od jednej osoby):\n— Grupa I (najbliższa rodzina, m.in. małżonkowie, dzieci, rodzice): 36 120 zł,\n— Grupa II (dalsza rodzina, m.in. rodzeństwo rodziców, dzieci rodzeństwa): 27 090 zł,\n— Grupa III (pozostałe osoby): 5 733 zł.\nPrzekroczenie tych kwot zobowiązuje obdarowanego do zgłoszenia darowizny w urzędzie skarbowym w ciągu sześciu miesięcy (formularz SD-Z2). Niezgłoszenie darowizny w terminie skutkuje koniecznością zapłaty podatku według skali progresywnej:\n— Grupa I: od 3 proc. do 7 proc.\n— Grupa II: od 7 proc. do 12 proc.\n— Grupa III: od 12 proc. do 20 proc.\nJak uniknąć podatku od darowizny?\nOsoby z tzw. zerowej grupy podatkowej (np. małżonkowie, dzieci, wnuki, rodzice) mogą uniknąć podatku, jeśli zgłoszą darowiznę w terminie i odpowiednio ją udokumentują — najczęściej przelewem bankowym.\nZnajomość aktualnych limitów i obowiązków podatkowych pozwala uniknąć niepotrzebnych problemów z fiskusem i zapewnia bezpieczeństwo finansowe w codziennych transakcjach.", "content_hash": "011d22be34fc72c2410ffbf620f71d857c4745fc6abb81026dcc9a3647121062", "text_len": 2910}
{"schema_version": 1, "id": "0e4cc68ed9301e349ef5330016123479909127e1", "url": "https://businessinsider.com.pl/poradnik-finansowy/swiateczny-koszyk-polakow-zywnosc-coraz-drozsza/79l5tqs", "title": "Świąteczny koszyk Polaków. Żywność coraz droższa", "category": "Poradnik Finansowy", "scraped_at": "2025-12-23T04:14:38.991319Z", "text": "Świąteczny koszyk Polaków. Żywność coraz droższa\n73 proc. ankietowanych uważa, że ceny żywności w okresie świątecznym będą wyższe niż w zeszłym roku — wynika z najnowszego badania platformy Glovo. Co ciekawe, tylko 18 proc. badanych Polaków przyznaje, że decyduje się na zakupy spożywcze online z powodu braku czasu na wyjście do sklepu.\n38 proc. ankietowanych planuje przeznaczyć na zakupy taką samą kwotę, jak w ubiegłym roku. Jedynie 17 proc. deklaruje, że wyda więcej, niż poprzednio — w szczególności uważają tak mieszkańcy średnich miast oraz osoby o wyższych dochodach, a prawie co piąty (23 proc.) sądzi, że wyda mniej — tak wynika z badania K+ Research na zlecenie platformy Glovo.\nW praktyce oznacza to, że konsumenci będą szukać promocji, wybierać tańsze marki lub rezygnować z części produktów w koszyku — czytamy w analizie.\nŚwiąteczne zakupy online to ciągle rzadkość\nTylko 18 proc. badanych Polaków dokonuje zakupów spożywczych online. Z kolei taki sam odsetek respondentów (18 proc.) deklaruje, że decyduje się na zakupy online podczas robienia zakupów \"na zapas\". Potwierdzają to również najchętniej zamawiane przed zeszłorocznymi świętami produkty z asortymentu spożywczego — na szczycie zestawienia znalazła się wówczas niegazowana woda źródlana w butelce o pojemności 1,75 l.\nDalsza część artykułu znajduje się pod materiałem wideo\nNiemniej jednak w okresie przedświątecznym użytkownicy Glovo sięgali także po inne podstawowe produkty spożywcze — najczęściej pieczywo, owoce, mięso czy jajka. Średnia wartość koszyka w ostatnich dniach przed Wigilią wyniosła 101 zł (23 grudnia) i 95 zł (w Wigilię) — czytamy w analizie. Analiza zeszłorocznych danych pokazała, że najwięcej zakupów \"na ostatnią chwilę\" odnotowano w Łodzi, Warszawie i Wrocławiu.\nPrzedstawiciele platformy Glovo dodają też, że obecnie już co czwarte zamówienie w Polsce to właśnie produkty z kategorii non-food. \"Choć zamówienia jedzenia w naszej aplikacji wciąż stanowią największą część aktywności użytkowników, także w okresie świątecznym, obserwujemy ciągły wzrost zainteresowania produktami z kategorii groceries i retail\" — opowiada Agnieszka Sucharska, Groceries Manager w Glovo.\nZobacz także: Jak podrożał koszyk wigilijny? [KWOTY]", "content_hash": "b97e2e2bc435e81c3d9da36bd695f5f56c1d1ffec3f626128f456391ee901e8d", "text_len": 2225}
{"schema_version": 1, "id": "3e9984514af199477396b38fcc97163fa3dfc080", "url": "https://businessinsider.com.pl/poradnik-finansowy/ubezpieczenia", "title": "Ubezpieczenia", "category": "Poradnik Finansowy", "scraped_at": "2025-12-23T04:14:35.433761Z", "text": "Chcesz ubezpieczyć mieszkanie, samochód lub swoją rodzinę? Podpowiemy Ci, jak się do tego zabrać, na co zwrócić uwagę wybierając ubezpieczyciela, gdzie szukać najlepszych ofert ubezpieczeniowych i jakie warianty ubezpieczeń będą najkorzystniejsze dla Ciebie.", "content_hash": "3c8f34795ddbf8bf00e189df4e6b945ccd6ed0b6004900088c4573c2bcb7a22b", "text_len": 258}
{"schema_version": 1, "id": "f0060855177ef9ee50db6183073cae2cf5221f29", "url": "https://businessinsider.com.pl/poradnik-finansowy/wcale-nie-ksiazki-czy-kosmetyki-ten-prezent-laduje-pod-choinka-najczesciej-tylko-u/7kr0mwk", "title": "Takich prezentów spodziewaj się pod choinką. Oto ile i na co wydają Polacy [TYLKO U NAS]", "category": "Poradnik Finansowy", "scraped_at": "2025-12-23T04:14:42.792026Z", "text": "Takich prezentów spodziewaj się pod choinką. Oto ile i na co wydają Polacy [TYLKO U NAS]\nNa pojedynczy prezent świąteczny jesteśmy w stanie przeznaczyć dwa razy więcej niż rok temu — wynika z badania przeprowadzonego przez Grupę BLIX i UCE Research, które publikujemy w Business Insider Polska. Rozstrzygamy też wątpliwości dotyczące tego, jaki jest najpopularniejszy prezent w Polsce. W tym roku doszło do zmiany na czele.\n- W najnowszym badaniu grupy BLIX i UCE Research Polacy zostali zapytani o przygotowania do nadchodzących świąt Bożego Narodzenia\n- Szczególna uwaga w badaniu poświęcona została prezentom pod choinkę\n- Jak się okazuje, w tym roku nasze podejście wyraźnie się zmieniło — kosmetyki spadły na drugie miejsce\n- Nie dość, że wydamy znacznie więcej niż rok temu, to jeszcze zmienił się najpopularniejszy świąteczny prezent wśród Polaków\n- Więcej informacji o biznesie znajdziesz na Businessinsider.com.pl\nŚwięta Bożego Narodzenia już za kilka dni, a niektórzy wciąż mają jeszcze przed sobą najważniejsze, czyli zakup prezentów dla najbliższych.\nW badaniu przeprowadzonym przez Grupę BLIX i UCE RESEARCH i publikowanym w Business Insiderze zapytaliśmy Polaków, co najczęściej wybierają jako upominek pod choinkę oraz ile zamierzają na niego wydać.\nW porównaniu z ubiegłym rokiem mamy sporo zmian. Nie tylko, jeśli chodzi o planowane wydatki, ale też o kategorię produktów, którą wręczamy jako prezent najczęściej.\nDalsza część artykułu pod wideo\nOto najpopularniejszy prezent pod choinkę\nW świątecznej grze o prezentowe podium bezapelacyjnie wygrywają zabawki. Aż 63 proc. ankietowanych planuje obdarować nimi najbliższych, co pokazuje również, że najczęściej chcemy sprawić przyjemność dzieciom. Na drugim miejscu uplasowały się kosmetyki (54,7 proc.).\nTo duża zmiana w porównaniu z poprzednim rokiem. Wówczas to kosmetyki zdeklasowały konkurencję. W 2024 r. taki prezent wybierało 61,6 proc. ankietowanych, a zabawki sprezentowało najbliższym nieco ponad 56 proc. z nas.\nW tym roku podium uzupełniają słodycze (50,8 proc.). Wysoko, jak co roku, są też perfumy (34,5 proc.) i ubrania (31,7 proc.).\nStosunkowo rzadko, wbrew pozorom, na prezent wybieramy książki. Taki ruch planuje raptem 27,1 proc. z nas. Na dalszych miejscach są elektronika (18,9 proc.) i biżuteria (15 proc.).\nNajmniej popularne są kategorie sport, relaks czy artykuły samochodowe. Nieczęsto też wybieramy gry wideo czy własnoręcznie stworzone prezenty.\nCo kupujemy na prezent? Wyniki sondażu:\n- Zabawki — 63,0 proc.\n- Kosmetyki — 54,7 proc.\n- Słodycze — 50,8 proc.\n- Perfumy — 34,5 proc.\n- Odzież — 31,7 proc.\n- Książki — 27,1 proc.\n- Elektronika — 18,9 proc.\n- Artykuły domowe — 17,3 proc.\n- Biżuteria — 15,0 proc.\n- Alkohole — 9,9 proc.\n- Rozrywka — 7,9 proc.\n- Własnoręczne prezenty (np. ciasto) — 6,2 proc.\n- W innej kategorii — 5,4 proc.\n- Nie wiem / Ciężko powiedzieć — 5,1 proc.\n- Gry wideo — 5,7 proc.\n- Relaks — 4,4 proc.\n- Artykuły samochodowe — 4,9 proc.\n- Sport — 4,0 proc.\nZobacz także: Oto zarobki 1 proc. najbogatszych. Skarbówka pokazała twarde dane z PIT [KWOTY]\nPolaków stać na więcej\nBadanie wykonane przez Grupę BLIX i UCE Research na wyłączność Business Insidera pokazuje również, że tegoroczne święta będą znacznie hojniejsze niż 12 miesięcy temu.\nMówiąc krótko: Polaków stać w tym roku na znacznie więcej i zobaczymy to pod choinką. Na pytanie o to, ile zamierzamy wydać na pojedynczy prezent, najwięcej z nas podało przedział między 100 a 200 zł. To plan 37,8 proc. respondentów.\nZ kolei 35,4 proc. z nas wybiera skromniejszą opcję i kupuje upominki za 50-100 zł.\nRok temu sytuacja była zgoła odmienna. 50-100 zł wydatku deklarowało 40,5 proc., a między 100 a 200 zł planowało wydać raptem 32 proc. z nas. Zmiana w porównaniu z ubiegłorocznymi świętami jest więc zauważalna.\nBardzo drogie prezenty (warte więcej niż 500 zł) zamierza wręczyć 1,9 proc. z nas, a symboliczne upominki (do 50 zł) — 7,4 proc. W tym ostatnim przypadku jest to spadek w porównaniu z ubiegłym rokiem.\nIle wydasz średnio na pojedynczy prezent?\n- Do 50 zł: 7,4 proc.\n- 50–100 zł: 35,4 proc.\n- 100–200 zł: 37,8 proc.\n- 200–300 zł: 11,2 proc.\n- 300–400 zł: 2,0 proc.\n- 400–500 zł: 0,9 proc.\n- Więcej niż 500 zł: 1,9 proc.\n- Nie wiem / Ciężko powiedzieć: 3,4 proc.", "content_hash": "04d1da3793a195d826eb3488e4a2d41ecfc2984a46db32ffb7cacc88b5f80dd2", "text_len": 4246}
{"schema_version": 1, "id": "3a2a485b836f9e0196009be5ce317f230de573bd", "url": "https://businessinsider.com.pl/praca/akcja-w-biedronce-pracownicy-reaguja-na-skandaliczne-warunki-koszmar/jfrc29l", "title": "Akcja pod Biedronką przed świętami. Pracownicy sieci mają dość", "category": "Praca", "scraped_at": "2025-12-23T04:14:24.257249Z", "text": "Akcja pod Biedronką przed świętami. Pracownicy sieci mają dość\nPrzedświąteczny okres w sklepach Biedronka i innych sieciach handlowych upływa pod znakiem wzmożonego ruchu i napiętej atmosfery. Handlowa \"Solidarność\" zwraca uwagę na przeciążenie personelu i zapowiada akcję protestacyjną.\n- Pracownicy dużych sieci handlowych pokonują dziennie nawet 20 km — alarmuje Handlowa \"Solidarność\"\n- Przed świętami pracują po kilkanaście godzin dziennie, bo obsady sklepów są za małe\n- W tym roku Wigilia jest dniem wolnym od handlu. Nowe przepisy, które miały ułatwić życie kasjerom, zdaniem związkowców przynoszą odwrotny efekt\n- Więcej informacji o biznesie znajdziesz na stronie Businessinsider.com.pl\nW poniedziałek, 22 grudnia, część placówek będzie czynna nawet do godziny 1.00 w nocy, jednak — jak alarmują związkowcy — lista problemów pracowników jest znacznie dłuższa. Handlowa \"Solidarność\" zwraca uwagę na przeciążenie personelu i zapowiada protesty w kilku miastach.\nBiedronka. \"Pracownicy przemierzają nawet 20 km dziennie\"\nDalsza część artykułu pod materiałem wideo:\nPierwsza akcja protestacyjna została zaplanowana na czwartek, 18 grudnia, przed sklepem Biedronka przy ul. Paderewskiego w Katowicach. Związkowcy zamierzają rozdawać opłatki i ulotki, apelując do klientów o wsparcie pracowników handlu. Podobne działania mają się odbyć także we Wrocławiu, Lublinie i Warszawie.\nWedług Handlowej \"Solidarności\", pracownicy dużych sieci handlowych pokonują dziennie nawet 20 km, przemieszczając się między sklepowymi półkami, a kasjerki podczas jednej zmiany przerzucają do 1,5 tony towarów. Dodatkowym obciążeniem są wydłużone godziny otwarcia sklepów. W mniejszych miejscowościach, gdzie komunikacja publiczna jest ograniczona, powrót do domu po pracy staje się dla wielu wyzwaniem.\nBiedronka przed świętami. Pracownicy pracują nawet kilkanaście godzin dziennie\n— Pracownicy przed świętami pracują po kilkanaście godzin dziennie, bo obsady sklepów są za małe. Chcemy prosić klientów o wsparcie i apelować o empatię oraz szacunek dla pracowników handlu — podkreśla Alfred Bujara, przewodniczący Krajowego Sekretariatu Banków, Handlu i Ubezpieczeń NSZZ \"Solidarność\".\nW tym roku po raz pierwszy Wigilia przypada jako dzień wolny od handlu. Nowe przepisy, które miały ułatwić życie kasjerom, zdaniem związkowców przynoszą odwrotny efekt. — Pracownicy muszą odpracować wolną Wigilię, pracując w dodatkową niedzielę handlową. Na tych przepisach skorzystali wszyscy, tylko nie pracownicy handlu — ocenia Bujara.\nBiedronka: Protest nie jest wymierzony w naszą firmę\nSieć Biedronka podkreśla, że nie prowadzi sporu zbiorowego ze związkami zawodowymi. — Zakładamy, że zapowiadany protest organizacji związkowych nie jest wymierzony w naszą firmę i nie stanowi elementu sporu zbiorowego, ponieważ taki spór w naszej firmie nie istnieje — komentuje w rozmowie z \"Faktem\" Katarzyna Strugalska, dyrektor ds. relacji pracowniczych w sieci Biedronka.\nStrugalska dodaje, że planowana akcja ma na celu zwrócenie uwagi na sytuację pracowników całej branży handlowej w świetle nowego ustawodawstwa. — W zamian za Wigilię wolną od handlu, pracownicy pracują w grudniu przez trzy niedziele handlowe. Wybór naszej placówki traktujemy jako oczywisty ze względu na fakt, że jesteśmy największą siecią handlową — zaznacza.\nBiedronka. Godziny otwarcia\nJak podkreśla sieć, czas pracy marketów jest dostosowywany do potrzeb klientów, a wydłużone godziny otwarcia nie wpływają na wydłużenie czasu pracy kasjerów. — Grafik pracy w poniedziałek (22 grudnia) jest ułożony tak, aby pracownicy, którzy zgłosili problem z późnym powrotem do domu, mogli pracować od rana — wyjaśnia Strugalska.\nPracownicy rozpoczynający pracę później i obecni w sklepie podczas zamknięcia, zostają w placówce w nocy, aby przygotować sklep na kolejny dzień handlu. Jest to standardowa procedura stosowana przez cały rok, a czas pracy w tym przypadku jest czasem równoważnym, zgodnie z przepisami prawa pracy. We wtorek, 23 grudnia, kiedy większość sklepów będzie otwarta do godz. 23.30, pracownicy zakończą pracę przed północą — zgodnie z procedurą obowiązującą w soboty przed niedzielą niehandlową.\nBiedronka zapewnia, że grudzień to zawsze okres wzmożonej pracy w całej branży handlowej, a grafiki są dostosowywane do potrzeb biznesowych.", "content_hash": "3484f0157e72787ca968dfd010521d122a5336e15212870126655e4ab1586694", "text_len": 4292}
{"schema_version": 1, "id": "d0ca7cfa62a60328c56739387d6cf7cb5fe8e2a1", "url": "https://businessinsider.com.pl/praca/czy-mozna-odzyskac-pieniadze-za-dojazd-do-pracy-co-mowia-przepisy/kcxfg2w", "title": "Dojazdy do pracy a zwrot kosztów. Co mówią przepisy?", "category": "Praca", "scraped_at": "2025-12-23T04:14:14.584673Z", "text": "Dojazdy do pracy a zwrot kosztów. Co mówią przepisy?\nZwrot kosztów dojazdu może stanowić realne wsparcie w obliczu rosnących kosztów codziennego przemieszczania się do pracy. Kto może na niego liczyć i w jakich sytuacjach?\n- Pracodawca nie ma obowiązku pokrywania kosztów codziennych dojazdów pracowników do pracy. Istnieją jednak wyjątki\n- Pracownicy mogą skorzystać z tzw. podwyższonych kosztów uzyskania przychodu\n- Oto limity kwotowe\n- Więcej informacji o biznesie znajdziesz na stronie Businessinsider.com.pl\nRosnące ceny paliw oraz biletów komunikacji publicznej coraz mocniej wpływają na domowe budżety Polaków, w tym tych dojeżdżających do pracy. Czy pracodawca ma obowiązek zwracać koszty przejazdów? W jakich przypadkach pracownik może liczyć na wsparcie finansowe i jakie są najczęstsze formy takiego dofinansowania?\nZwrot kosztów dojazdów — obowiązek czy benefit?\nDalsza część artykułu pod materiałem wideo:\nZgodnie z przepisami prawa pracy pracodawca nie ma obowiązku pokrywania kosztów codziennych dojazdów pracowników do pracy. Istnieją jednak wyjątki, kiedy zwrot kosztów jest możliwy lub wymagany przez prawo. Dotyczy to przede wszystkim:\n— sytuacji, gdy zwrot kosztów dojazdu został zapisany w umowie o pracę, regulaminie wynagradzania lub układzie zbiorowym pracy,\n— pracowników delegowanych poza stałe miejsce pracy, np. w ramach podróży służbowej lub czasowego oddelegowania do innej miejscowości,\n— osób zatrudnionych w administracji publicznej, służbie cywilnej lub jednostkach samorządowych — jeśli przewidują to wewnętrzne przepisy.\nZwrot kosztów dojazdu do pracy\nW praktyce niekiedy firmy decydują się na dobrowolne dofinansowanie dojazdów, traktując to jako element pakietu świadczeń pozapłacowych. Przedsiębiorcy mogą finansować dojazdy pracowników z różnych źródeł, jak np. z Zakładowego Funduszu Świadczeń Socjalnych, w ramach programów aktywizacyjnych lub wsparcia z Funduszu Pracy (np. przy zatrudnianiu osób skierowanych przez urząd pracy).\nNajpopularniejsze formy wsparcia to:\n— dopłaty do biletów miesięcznych,\n— ryczałty na paliwo,\n— zwrot kosztów na podstawie przedstawionych dokumentów.\nMożna odzyskać część pieniędzy. Ulga podatkowa za dojazdy do pracy\nOsoby zatrudnione mogą skorzystać z tzw. podwyższonych kosztów uzyskania przychodu. Pozwala to obniżyć podstawę opodatkowania i zwiększyć wynagrodzenie netto. Limity kosztów uzyskania przychodu wynoszą:\n— 250 zł miesięcznie (3 000 zł rocznie) — dla osób mieszkających i pracujących w tej samej miejscowości,\n— 300 zł miesięcznie (3 600 zł rocznie) — dla dojeżdżających z innej miejscowości (przy jednej umowie o pracę),\n— 450 zł miesięcznie (5 400 zł rocznie) — w przypadku co najmniej dwóch stosunków pracy.\nKto może skorzystać z ulgi?\nPodwyższone koszty uzyskania przychodu przysługują tylko wtedy, gdy pracownik:\n— nie otrzymuje zwrotu kosztów dojazdu od pracodawcy,\n— nie otrzymuje dodatku za rozłąkę,\nNajczęściej pracownicze koszty uzyskania przychodów uwzględnia już pracodawca w comiesięcznej wypłacie. W takim przypadku dochód uzyskany przez pracownika zostaje pomniejszony o wspomniane kwoty i to od niego obliczana jest zaliczka na podatek dochodowy. Jeśli jednak pracodawca nie uwzględnia tych kosztów w comiesięcznej wypłacie, to rozliczyć musi je podatnik.", "content_hash": "1422a4e6655053482a54baf048c894e1365d42b88786aa938a04439e24b1ad51", "text_len": 3261}
{"schema_version": 1, "id": "b49032d453ae9edd5c1176b79f485aa7a83041bd", "url": "https://businessinsider.com.pl/praca/dlaczego-firma-nie-odpowiada-na-cv-to-mogla-byc-oferta-widmo/0m6vk0d", "title": "Co piąte ogłoszenie to oferta-widmo? \"Aplikujesz w czarną dziurę\"", "category": "Praca", "scraped_at": "2025-12-23T04:14:21.849485Z", "text": "Co piąte ogłoszenie to oferta-widmo? \"Aplikujesz w czarną dziurę\"\nAż 22 proc. ofert pracy opublikowanych w zeszłym roku w internecie to tzw. oferty-widma — wynika z badania przeprowadzonego w Niemczech, Wielkiej Brytanii i USA. Inne dane pokazują, że odsetek ten może być jeszcze wyższy. Dlaczego firmy publikują takie ogłoszenia?\n- \"Ciągle widziały to samo ogłoszenie i pytały mnie, czy powinny ponownie aplikować. Aplikowały w czarną dziurę\" — mówi ekspertka ds. rekrutacji, która zetknęła się z ofertami-widmo dzięki kobietom, które szkoliła\n- Kanadyjska prowincja postanowiła ukrócić tę praktykę pracodawców — pisze BBC\n- Kolejnym problemu jest \"ghosting\" w procesie rekrutacji\n- Więcej informacji o biznesie znajdziesz na stronie Businessinsider.com.pl\nOferta-widmo to określenie odnoszące się do praktyki pracodawców ogłaszających wakaty, które nie istnieją. W niektórych przypadkach stanowiska mogą być już obsadzone, ale w innych praca mogła nigdy nie być dostępna.\nDlaczego firma nie odpowiada na CV? To mogła być oferta-widmo\nDalsza część artykułu pod materiałem wideo:\nAż 22 proc. ofert pracy opublikowanych w zeszłym roku w internecie dotyczyło stanowisk, na które pracodawca nie miał zamiaru nikogo zatrudnić — wynika z badania przeprowadzonego w USA, Wielkiej Brytanii i Niemczech przez dostawcę oprogramowania rekrutacyjnego Greenhous.\nInne badanie przeprowadzone w Wielkiej Brytanii pokazało, że odsetek ten jest jeszcze wyższy i wynosi 34 proc.\nKanadyjska prowincja Ontario postanowiła ukrócić tę praktykę. Od 1 stycznia firmy będą musiały ujawniać, czy stanowisko, którego dotyczy ogłoszenie, jest aktywnie obsadzane — pisze BBC.\nPracodawca cię zghostował? Nie w Ontario\nOntario podejmuje również działania mające na celu rozwiązanie problemu \"ghostingu\" w procesie rekrutacji, który polega na tym, że firmy nie odpowiadają kandydatom. Firmy w prowincji zatrudniające ponad 25 pracowników będą teraz musiały odpowiedzieć osobie, z którą przeprowadziły rozmowę kwalifikacyjną, w ciągu 45 dni.\nNadal jednak pracodawcy nie będą musieli kontaktować się z nikim, kogo nie wybrali na rozmowę kwalifikacyjną.\nW innych częściach Kanady, a także w Stanach Zjednoczonych i Wielkiej Brytanii nie ma prawnego obowiązku odpowiadania kandydatom.\nOgłoszenia-widmo. \"Aplikowały w czarną dziurę\"\nJasmine Escalera jest doradcą zawodowym i ekspertem ds. rekrutacji, mieszka w Miami. Po raz pierwszy zetknęła się z ofertami-widmo dzięki kobietom, które szkoliła. \"Ciągle widziały to samo ogłoszenie i pytały mnie, czy powinny ponownie aplikować. Aplikowały w czarną dziurę. Morale każdego poszukującego pracy zostaje zmiażdżone\" — mówi BBC.\nDlaczego więc firmy publikują takie ogłoszenia? Badania dr Escalery wskazują na szereg przyczyn.\n\"Przeprowadziliśmy ankietę wśród menedżerów ds. rekrutacji i odkryliśmy, że niektóre firmy publikują ogłoszenia, aby stworzyć pulę talentów\" — mówi. \"Nie chodzi o to, że nie chcą zatrudniać, raczej o to, że nie zatrudniają od razu\".\n\"Inne, jak odkryliśmy, zawyżały liczby i starały się pokazać, że ich firma się rozwija, nawet jeśli tak nie jest\" — dodaje.\nDr Escalera dodaje, że słyszała nawet o firmach publikujących ogłoszenia o pracę w celu pozyskania i sprzedaży danych.", "content_hash": "89bd79e3aa555199239e52050308a0b633a1ffb6d3c7d21b314645be3cdad412", "text_len": 3211}
{"schema_version": 1, "id": "15a2a769dcb0d469f958d35f3a415df81b00b36a", "url": "https://businessinsider.com.pl/praca/ekspertka-o-przyszlosci-pracy-siedem-trendow-ktore-zmieniaja-wszystko/x1yfs9v", "title": "Rynek pracy wchodzi w nową fazę. Siedem trendów, które zmieniają zasady gry", "category": "Praca", "scraped_at": "2025-12-23T04:14:18.108854Z", "text": "Rynek pracy wchodzi w nową fazę. Siedem trendów, które zmieniają zasady gry\nPolski rynek pracy w 2026 r. będzie wyglądać inaczej niż jeszcze rok temu. Firmy rezygnują z zatrudniania juniorów, płace rozwarstwiają się na dwa bieguny, a model \"etat na całe życie\" coraz częściej zastępują mikrokontrakty i wynajmowanie zespołów na projekt. Anna Gniadek, ekspertka rynku pracy, podkreśla, że nie są to chwilowe turbulencje, lecz początek trwałej zmiany. Oto siedem zjawisk, które już dziś definiują nową rzeczywistość zawodową w Polsce.\n- To nie było chwilowe tąpnięcie. Rynek pracy przechodzi transformację, od której nie ma odwrotu\n- Zastosowanie sztucznej inteligencji zmienia strukturę zatrudnienia, tworząc nowe role i redefiniując tradycyjne stanowiska.\n- Jednak kluczowe zmiany obejmują znacznie szerszy kontekst. Na rynku pracy wygra ten, kto je zrozumie\n- Więcej informacji o biznesie znajdziesz na stronie Businessinsider.com.pl\nFałszywe rekrutacje i podnajmowanie pracy\nNa rynku pracy pojawiają się zjawiska, które jeszcze kilka lat temu brzmiałyby jak teorie spiskowe. Jednym z nich są fałszywe rekrutacje — procesy prowadzone nie po to, by kogoś zatrudnić, ale by zebrać informacje o konkurencji, sprawdzić stawki lub zoptymalizować koszty pracy.\n— Widziałam takie procesy w dwóch wariantach. Pierwszy to badanie rynku: firmy sprawdzają, jakie zadania dają inni, jak wyglądają procesy i ile można \"ugrać\" na stawkach. Drugi to model podnajmowania — ktoś przechodzi rekrutację, a potem za własne pieniądze wynajmuje tańszego specjalistę, który wykonuje za niego zadania — mówi Anna Gniadek.\nProceder jest szczególnie popularny w branży IT. Polski deweloper, formalnie zatrudniony w firmie, zleca część pracy programistom z Indii, Filipin czy Indonezji, którzy wykonują zadania na jego kontach. — Senior developer może w ten sposób obsługiwać dwa albo trzy projekty jednocześnie i utrzymać wcześniejszy poziom zarobków, mimo że stawki rynkowe spadły — tłumaczy ekspertka.\nCzytaj też: Sektor IT w 2026 r.? Juniorzy walczą o szansę, rekruterzy walczą z falą fałszywych aplikacji\nPłace dzielą Polskę na dwa bieguny\nDrugim silnym trendem jest rozwarstwienie wynagrodzeń. Zamiast płynnej skali płac coraz częściej widać dwa wyraźne bieguny. — To jest bardzo mocny i coraz bardziej widoczny proces. Mamy coraz więcej osób na minimalnej albo tuż powyżej oraz grupę wysoko opłacanych specjalistów. Segment 6–10 tys. zł brutto po prostu się zaciera — mówi Gniadek.\nTo rozwarstwienie generuje napięcia wewnątrz firm. — Pracownicy produkcji czy w usługach dostają podwyżki, bo rośnie płaca minimalna. A specjaliści \"ze środka tabeli\" stoją w miejscu. To rodzi frustrację, wypalenie i odpływ ludzi — dodaje ekspertka.\nCzytaj też: Bezrobocie w metropoliach i regionach. Kto wygra w walce o pracownika\nKoniec juniorów: bomba z opóźnionym zapłonem\nJedną z najbardziej niepokojących zmian jest niemal całkowity zanik ofert dla juniorów. Automatyzacja i narzędzia AI przejmują najprostsze zadania — te, na których młodzi pracownicy uczyli się zawodu.\n— Firmom przestaje się opłacać zatrudnianie juniorów, bo to, co robili na początku kariery, dziś robi AI. Ale to bomba z opóźnionym zapłonem. Za kilka lat możemy obudzić się z dramatycznym brakiem dobrze wyszkolonych specjalistów średniego szczebla. Nie będzie komu \"dorosnąć\" do roli seniorów — ostrzega Gniadek.\nTo problem strukturalny, który nie rozwiąże się sam. Brak inwestycji w młodych pracowników dziś oznacza lukę kompetencyjną jutro.\nCzytaj też: Gdzie najłatwiej znaleźć pracę? Lista zawodów 2026 r.\nAI offboarding zamiast klasycznych zwolnień\nWbrew powszechnym obawom, firmy coraz rzadziej decydują się na masowe zwolnienia związane z wdrażaniem sztucznej inteligencji. Zamiast tego pojawia się zjawisko określane jako \"AI offboarding\".\n— Część zadań przejmuje AI, ale firmy, zamiast zwalniać ludzi, próbują przebudować role. Projektuje się stanowiska w logice: co zrobi algorytm, a co zostaje dla człowieka — tłumaczy ekspertka.\nNa znaczeniu zyskują nowe funkcje: AI auditor, AI supervisor, innovation manager — osoby odpowiedzialne za nadzór nad algorytmami, wykrywanie błędów, ocenę ryzyka etycznego i zgodności z regulacjami.\nWynajmowanie zespołów zamiast stałych etatów\nKolejną zmianą jest odejście od budowania stałych zespołów wewnętrznych. Coraz więcej firm korzysta z gotowych zespołów projektowych, wynajmowanych na 1-3 miesiące. Agencje dostarczają komplet: dewelopera, testera, researchera, czasem także project managera.\nRównolegle rośnie liczba mikrokontraktów — umów na kilkadziesiąt godzin pracy. Po zakończeniu projektu współpraca się kończy, a pracownik musi szukać kolejnego zlecenia. Stabilność ustępuje miejsca ciągłemu przechodzeniu między projektami.\nCzytaj też: Platformy do fakturowania. Eksperci ostrzegają przed konsekwencjami\nDodatkowa praca zaczyna być standardem\nJeszcze kilka lat temu dodatkowe zajęcia zarobkowe bywały w firmach tematem tabu. Dziś coraz częściej są oficjalnie akceptowane — a nawet uwzględniane w politykach HR.\n— Powód jest prosty: rosnące koszty życia i niepewność po stronie firm. Etat przestaje być jedynym stabilnym źródłem dochodu — mówi Gniadek.\nRównoległe ścieżki kariery, projekty poboczne i dodatkowe źródła przychodu stają się normą. Kariera coraz częściej przypomina mozaikę różnych ról i form współpracy.\nCzytaj też: Koniec z prostą ścieżką kariery na całe życie. Przewagę na rynku pracy dziś buduje się inaczej\nPracownicy 50+ i odwrócony mentoring\nZmienia się także podejście do starszych pracowników. Firmy coraz częściej dostrzegają potencjał osób 50+, ale jednocześnie mierzą się z ich nieufnością wobec nowych technologii i zmian ról.\n— Coraz popularniejszy jest odwrócony mentoring. Młodsi uczą starszych narzędzi AI i automatyzacji, starsi dzielą się doświadczeniem, wiedzą branżową i kompetencjami miękkimi — opisuje ekspertka.\nTo model, który pozwala obu stronom zachować wartość na rynku: seniorzy nie są \"wypychani\" przez technologię, a młodsi szybciej uczą się realiów biznesu.\nKto wygra na rynku pracy w 2026 r.\nBadania pokazują, że osoby korzystające z narzędzi AI osiągają produktywność trzy do pięciu razy wyższą niż ci, którzy z nich nie korzystają. W praktyce jednak wciąż wiele osób nigdy realnie nie pracowało z takimi rozwiązaniami.\n— To tworzy ogromne rozwarstwienie. Pracownicy \"AI-first\" szybciej awansują i zarabiają więcej, reszta zostaje w tyle — podsumowuje Anna Gniadek. — Kiedyś rozwarstwieniem była znajomość języka angielskiego. Dziś jest nim AI.\nWraz z nadejściem 2026 r. żegnamy się z rynkiem jednej ścieżki i jednego modelu zatrudnienia. To będzie rynek podzielony — na tych, którzy funkcjonują projektowo, elastycznie i globalnie, oraz tych, którzy próbują utrzymać się w modelu, który właśnie się rozpada.", "content_hash": "d6d2df0af6d855ad64ffdae598fc1dc2acfabbdc1e47a41c972220a039cc31a0", "text_len": 6756}
{"schema_version": 1, "id": "02242497e5defd5e74816a32471c04e4edfd84c8", "url": "https://businessinsider.com.pl/praca/emerytury/czy-w-2026-r-trzynasta-emerytura-z-zus-bedzie-wyzsza/qvj0fgn", "title": "Emeryci dostaną w 2026 r. 90 zł podwyżki?", "category": "Praca", "scraped_at": "2025-12-23T04:14:13.402192Z", "text": "Emeryci dostaną w 2026 r. 90 zł podwyżki?\n\"Trzynastka\" stanowi istotne wsparcie finansowe dla milionów emerytów i rencistów. Znamy prognozowaną wysokość świadczenia w 2026 r. Jaką podwyżkę dostaną seniorzy?\n- 13. emerytura to coroczne, jednorazowe świadczenie wypłacane automatycznie\n- To zawsze równowartość najniższej emerytury obowiązującej w danym roku\n- Na podstawie rządowych założeń budżetowych można już prognozować stawki na 2026 r.\n- Więcej informacji o biznesie znajdziesz na stronie Businessinsider.com.pl\n13. emerytura w Polsce jest bezpośrednio powiązana z minimalnym świadczeniem emerytalnym. W 2025 r., po tegorocznej marcowej waloryzacji, seniorzy otrzymali 1878,91 zł brutto. Jakiej kwoty mogą spodziewać się w kolejnym roku? Najprawdopodobniej podwyżka wyniesie nieco ponad 90 zł.\nTrzynastka w 2026 r. Ile wyniesie? Kwota\nDalsza część artykułu pod materiałem wideo:\n13. emerytura — coroczny, jednorazowy dodatek wypłacany automatycznie — odpowiada wysokości najniższej emerytury po waloryzacji. Trafia do wszystkich uprawnionych niezależnie od wysokości ich podstawowego świadczenia. ZUS przekazuje ją zwykle w kwietniu, zgodnie z indywidualnym harmonogramem wypłat.\nDodatek, znany jako \"trzynastka\", stanowi istotne wsparcie finansowe dla milionów emerytów i rencistów. Mechanizm jej wyliczania jest przejrzysty — to zawsze równowartość najniższej emerytury obowiązującej w danym roku. Po marcowej waloryzacji w 2025 r. świadczenie to wyniosło 1878,91 zł brutto.\n13. emerytura w 2026 r. Będzie podwyżka?\nNa podstawie rządowych założeń budżetowych można już prognozować stawki na 2026 r. Przewiduje się, że wskaźnik waloryzacji rent i emerytur wyniesie około 4,88 proc. Ostateczna wartość będzie zależała od danych o inflacji i wzroście wynagrodzeń za cały 2025 r., które opublikuje GUS w przyszłym roku.\nJeśli prognozy się potwierdzą, minimalna emerytura — a z nią trzynasta emerytura — wzrośnie w 2026 r. do 1970,98 zł brutto. To oznacza podwyżkę o około 92 zł brutto względem roku poprzedniego.\nTrzynastka a czternastka w 2026 r.\nCzternasta emerytura jest wyliczana według innych zasad. Obowiązuje w niej kryterium dochodowe — pełną kwotę otrzymują osoby, których świadczenie nie przekracza 2900 zł brutto.\nKażda kolejna waloryzacja powoduje, że coraz mniej seniorów mieści się w tym limicie. W efekcie rośnie liczba osób, którym przysługuje czternastka w pomniejszonej wysokości, zgodnie z zasadą \"złotówka za złotówkę\".", "content_hash": "bbe2ce70e17e77b86663b926fc5cd92ad940e6e2ca4c19fcc026f343b7f1c6c2", "text_len": 2443}
{"schema_version": 1, "id": "4138d98d5c8b2cd033df42c333056395e85b6c10", "url": "https://businessinsider.com.pl/praca/emerytury/emerytura-europejska-po-nowemu-bruksela-chce-zmian/2dljpzj", "title": "Emerytury według Komisji Europejskiej. Idą zmiany", "category": "Praca", "scraped_at": "2025-12-23T04:14:12.226175Z", "text": "Emerytury według Komisji Europejskiej. Idą zmiany\nEuropejska emerytura ma podlegać nowym zasadom. Zmian chce Komisja Europejska. Nowe propozycje mają pomóc przyszłym emerytom zabezpieczyć swoją przyszłość finansową.\n- Ogólnoeuropejski Indywidualny Produkt Emerytalny (OIPE) cieszy się w Polsce umiarkowanym zainteresowaniem\n- Jednocześnie niemal co piąty Polak przyznaje, że niewystarczające środki na emeryturę to jedno z największych finansowych zmartwień\n- W grupie osób w wieku 45–54 lata odsetek ten jest jeszcze wyższy\n- Więcej informacji o biznesie znajdziesz na stronie Businessinsider.com.pl\nKomisja Europejska zaprezentowała pakiet zmian dotyczących Ogólnoeuropejskiego Indywidualnego Produktu Emerytalnego (OIPE), mający na celu zwiększenie jego atrakcyjności i dostępności na unijnym rynku.\nEmerytura europejska. Czym jest OIPE? Zasady, korzyści, kwoty\nDalsza część artykułu pod materiałem wideo:\nOIPE to dobrowolny produkt emerytalny, który ma na celu zapewnienie seniorom dodatkowego dochodu, niezależnie od państwowej emerytury. Program umożliwia przenoszenie środków między krajami UE, a z subkonta mogą korzystać wszyscy obywatele Unii — także osoby bezrobotne i studenci.\nW Polsce OIPE funkcjonuje od października 2023 r. Wpłaty na OIPE są zwolnione z tzw. podatku Belki, a środki można gromadzić zarówno w złotówkach, jak i w euro. Roczny limit wpłat w 2025 r. wynosi 26 019 zł.\nNa konto OIPE można przenieść środki zgromadzone wcześniej na IKE, bez względu na obowiązujący limit.\nEmerytura europejska. KE chce zmian\nKE zaprezentowała pakiet zmian dotyczących OIPE. Wśród nich znalazło się ujednolicenie opodatkowania OIPE na terenie całej Unii Europejskiej, co ma ułatwić korzystanie z produktu niezależnie od kraju zamieszkania.\nKomisja Europejska proponuje także zniesienie dotychczasowego 1-procentowego limitu opłat, zastępując go zasadą \"value for money\", która zakłada adekwatność kosztów do poziomu ryzyka i oczekiwanego zwrotu.\nNowe regulacje przewidują również rezygnację z obowiązkowego doradztwa inwestycyjnego przy podstawowym wariancie OIPE, co ma uprościć proces zakładania produktu oraz umożliwić jego szerszą dystrybucję, także w formie online.\nDodatkowo, zgodnie z propozycją KE, inwestorzy będą mogli lokować do 5 proc. środków zgromadzonych w OIPE w aktywa alternatywne lub nienotowane, co ma poprawić dywersyfikację portfela i potencjalne długoterminowe stopy zwrotu.\nProjekt trafi teraz do Parlamentu Europejskiego oraz Rady UE.\nPolacy o emeryturze: spokój, podróże, rodzina — ale też obawy o finanse\nZ badań Finax wynika, że 53 proc. Polaków wyobraża sobie emeryturę jako \"spokojne życie, bez stresu i w domowym zaciszu\". 38 proc. respondentów wskazuje na podróże i odkrywanie świata, a 32 proc. chciałoby poświęcić ten czas rodzinie i wnukom. 22 proc. planuje prowadzić aktywny tryb życia, a 11 proc. zamierza skupić się na rozwoju osobistym.\nJednocześnie niemal co piąty Polak (19 proc.) przyznaje, że niewystarczające środki na emeryturę to jedno z największych finansowych zmartwień. W grupie osób w wieku 45–54 lata odsetek ten sięga 30 proc.\nTymczasem stopa zastąpienia, czyli stosunek przeciętnej emerytury do ostatniej pensji, spada. W 2015 r. wynosiła 58 proc., obecnie to już 50 proc., a do 2060 r. może obniżyć się nawet do 25 proc. Oznacza to, że osoba zarabiająca dziś 10 tys. zł miesięcznie, na emeryturze otrzymałaby jedynie 2,5 tys. zł.\nProjekt zmian w OIPE może być więc jednym z narzędzi, które pomogą przyszłym emerytom zabezpieczyć swoją przyszłość finansową.", "content_hash": "6943b9c1e182802a3c15b1b31e4f4e0a5e8f4ed925bdc344364d3c87f0d92735", "text_len": 3521}
{"schema_version": 1, "id": "cee3b9695dd9401001a7d2426c7c28338c9589b2", "url": "https://businessinsider.com.pl/praca/emerytury/emerytura-w-grudniu-przed-swietami-zus-wydal-komunikat/jw47kf3", "title": "Kiedy będzie wypłacana emerytura w grudniu? ZUS potwierdza ważną zmianę", "category": "Praca", "scraped_at": "2025-12-23T04:14:23.068732Z", "text": "Kiedy będzie wypłacana emerytura w grudniu? ZUS potwierdza ważną zmianę\nZUS wypłaca emerytury siedem razy w miesiącu w ściśle określonych terminach. Grudzień jest jednak pod tym względem wyjątkowym miesiącem. \"Dziś na pocztę trafiły środki przeznaczone na wypłatę emerytur i rent dla osób, których termin przypada na 25. dzień miesiąca\" — informuje ZUS. Kiedy pieniądze trafią na konta seniorów?\n- ZUS standardowo wypłaca emerytury 1., 5., 6., 10., 15., 20. i 25. dnia miesiąca\n- Sytuacja zmienia się, gdy termin wypłaty wypada w święto. A tych w grudniu nie brakuje\n- Ponadto niektórzy emeryci dostaną w grudniu dwa przelewy\n- Więcej informacji o biznesie znajdziesz na stronie Businessinsider.com.pl\nZUS wypłaca emerytury siedem razy w miesiącu: 1., 5., 6., 10., 15., 20. i 25. dnia każdego miesiąca. Jeśli jednak termin wypłaty przypada na dzień wolny od pracy lub święto, przelew realizowany jest wcześniej. W tym roku oznacza to, że seniorzy otrzymają grudniowe przelewy jeszcze przed świętami Bożego Narodzenia.\nEmerytura przed świętami. Kiedy przelew z ZUS?\nDalsza część artykułu pod materiałem wideo:\n\"Dziś na pocztę trafiły środki przeznaczone na wypłatę emerytur i rent dla osób, których termin przypada na 25. dzień miesiąca. A już 22 grudnia pieniądze trafią także na konta bankowe. Oznacza to, że jeszcze przed Wigilią środki będą u świadczeniobiorców\" — informuje ZUS.\nOto harmonogram wypłat w grudniu:\nW tym roku kalendarzowym przesunięciu uległy zatem aż cztery terminy:\n- 6 grudnia (sobota) — wypłata nastąpi 5 grudnia (piątek),\n- 20 grudnia (sobota) — wypłata nastąpi 19 grudnia (piątek),\n- 25 grudnia (czwartek, Boże Narodzenie) — wypłata nastąpi 23 grudnia,\n- 1 stycznia 2026 (Nowy Rok) — wypłata nastąpi 31 grudnia 2025 (środa).\nEmerytura w grudniu. Kto dostanie dwa przelewy z ZUS?\nJednak największa zmiana dotyczy emerytów, których termin wypłaty przypada na 1. dzień miesiąca. Ponieważ 1 stycznia 2026 r. to dzień świąteczny, ZUS przeleje styczniowe świadczenie już 31 grudnia 2025 r. W praktyce oznacza to, że seniorzy ci otrzymają w grudniu dwa przelewy: jeden za grudzień, drugi za styczeń.\nW efekcie, na kontach niektórych osób pojawi się w 2025 r. aż 15 przelewów: 12 miesięcznych, trzynasta i czternasta emerytura oraz styczniowe świadczenie wypłacone z wyprzedzeniem. Warto jednak pamiętać, że nie jest to dodatkowa emerytura — to jedynie przesunięcie terminu wypłaty. W styczniu 2026 r. osoby te nie otrzymają już kolejnego przelewu.\nPrzesunięcia w harmonogramie wypłat nie zmieniają wysokości emerytury ani nie wpływają na prawo do trzynastej czy czternastej emerytury. Dla wielu seniorów jednak otrzymanie dwóch przelewów w krótkim czasie może mieć duże znaczenie psychologiczne, szczególnie w okresie świątecznych wydatków.", "content_hash": "d6b97fcf93f11d69e549ad99f1e8704550d274d4251de179ce1630baaa9befd9", "text_len": 2758}
{"schema_version": 1, "id": "89be3e723481267359974fe813088e315de6c4fa", "url": "https://businessinsider.com.pl/praca/emerytury/przecietna-emerytura-w-polsce-zus-pokazal-nowe-dane-o-finansach/lmv9gek", "title": "ZUS ujawnił dane finansowe. Oto prawda o obcokrajowcach oraz średnich emeryturach i rentach", "category": "Praca", "scraped_at": "2025-12-23T04:14:25.444690Z", "text": "ZUS ujawnił dane finansowe. Oto prawda o obcokrajowcach oraz średnich emeryturach i rentach\nZakład Ubezpieczeń Społecznych deklaruje, że sytuacja finansowa polskiego systemu jest stabilna. Przy okazji publikacji danych dostaliśmy kilka ciekawych kwot i wykresów. M.in. dotyczących tego, komu i ile świadczeń wypłaca ZUS. Szybko przybywa np. obcokrajowców ubezpieczonych w Polsce. Jest ich już blisko 1,3 mln.\nFundusz Ubezpieczeń Społecznych (FUS) utrzymuje stabilną sytuację finansową po trzech kwartałach 2025 r. — deklaruje ZUS. Wskaźnik pokrycia wydatków wpływami ze składek wyniósł 81,5 proc. w trzecim kwartale i 82,8 proc. w okresie od stycznia do września.\nZobacz także: To ich państwo \"dociska\" najmocniej. Nie, nie chodzi o przedsiębiorców [DANE]\nRośnie liczba ubezpieczonych i obcokrajowców\nLiczba osób objętych ubezpieczeniami emerytalnym i rentowymi na koniec września 2025 r. wyniosła ponad 16 mln 224 tys., co oznacza wzrost o 19,5 tys. w porównaniu z analogicznym okresem ubiegłego roku.\nNajwiększą grupę stanowili pracownicy, którzy stanowili 70,6 proc. ubezpieczonych. Osoby prowadzące działalność gospodarczą oraz współpracujące z nimi stanowiły 11,3 proc., a osoby pracujące na podstawie umów cywilnoprawnych — 9 proc.\nDalsza część artykułu pod materiałem wideo\nW strukturze ubezpieczonych 7,8 proc. stanowili obcokrajowcy. Na koniec września w ZUS zarejestrowano 1 mln 267 tys. osób z zagranicy, co oznacza wzrost o 7,6 proc. w stosunku do września 2024 r.\nWśród nich największą grupę stanowili pracownicy (56,8 proc.), a kolejną zleceniobiorcy (36,6 proc.).\nNajwiększą grupą obcokrajowców od wielu lat są obywatele Ukrainy. Na koniec trzeciego kwartału br. ich liczba wyniosła 839,0 tys., co stanowiło 66,2 proc. wszystkich obcokrajowców zarejestrowanych w ZUS oraz 5,2 proc. wszystkich ubezpieczonych.\nKolejną dużą grupą obcokrajowców są obywatele Białorusi. Na koniec omawianego okresu w ZUS było zarejestrowanych 137,2 tys. osób z Białorusi — to 10,8 proc. wszystkich ubezpieczonych cudzoziemców. Liczba zarejestrowanych w ZUS obywateli Białorusi wzrosła o 1,9 proc. w stosunku do stanu na koniec września 2024 r\nZobacz także: Wyjechali pracować do Skandynawii 20-30 lat temu. Dziś mają takie emerytury [KWOTY]\nPrzychody i wydatki FUS w 2025 r.\nNajważniejszym źródłem przychodów FUS w analizowanym okresie były składki na ubezpieczenia społeczne, których wartość wyniosła 284,5 mld zł, co oznacza wzrost o 9,3 proc. względem analogicznego okresu 2024 r.\nKoszty FUS w okresie od stycznia do września 2025 r. wyniosły 339,3 mld zł, co oznacza wzrost o 30,2 mld zł w porównaniu z rokiem poprzednim.\nNajwiększą pozycję wśród wydatków stanowiły transfery na rzecz ludności, które wyniosły 330,9 mld zł. Obejmowały one głównie świadczenia emerytalno-rentowe oraz zasiłki. Wydatki na emerytury i renty wyniosły ponad 300 mld zł, co oznacza wzrost o 9,6 proc. rok do roku.\nPrzeciętne emerytury i renty z ZUS\nPrzeciętna wypłata świadczenia emerytalno-rentowego w okresie styczeń–wrzesień br. wyniosła 4031 zł 87 gr i była wyższa od wypłacanej w analogicznym okresie poprzedniego roku o 8,8 proc.\nZobacz także: Polacy w wieku 35-44 lat zarabiają najwięcej. GUS ujawnia szczegóły [TABELE]", "content_hash": "d9dae4fb792f390e009a02b48b4275fed83b2621742dc34bc0aad370100bec14", "text_len": 3201}
{"schema_version": 1, "id": "89962424fb2c8417b9e3fe34a381688c6d1e99a6", "url": "https://businessinsider.com.pl/praca/kopalnia-silesa-kilkudziesieciu-gornikow-w-protescie-zostalo-pod-ziemia/49pdrr0", "title": "Kilkudziesięciu górników w proteście zostało pod ziemią. Wzywają ministra", "category": "Praca", "scraped_at": "2025-12-23T04:14:11.015219Z", "text": "Kilkudziesięciu górników w proteście zostało pod ziemią. Wzywają ministra\nGórnicy protestują pod ziemią w czechowickiej kopalni Silesia. Narzekają, że ich nie objęła ustawa górnicza. Domagają się przyjazdu ministra energii Miłosza Motyki. \"To blokada formalna, nie decyzja rządu\" — tłumaczy, ale obiecuje działania.\nW poniedziałek o godzinie 6 wyjazdu na powierzchnię odmówiła część górników Przedsiębiorstwa Górniczego \"Silesia\", która kończyła czwartą zmianę. Zdaniem związkowców może to być 30-40 osób. Wydobycie jest kontynuowane.\nZwiązkowcy z różnych central, którzy wspólnie reprezentują protestujących pod ziemią, wskazali, że zarzewiem protestu jest \"potraktowanie pracowników Silesii inaczej niż zatrudnionych w spółkach węglowych\".\nDalsza część artykułu znajduje się poniżej materiału wideo\nGórnicy z Silesii bez osłon. Wzywają ministra\n\"Mam tu przede wszystkim na myśli sprawy związane z wejściem w życie ustawy górniczej. (…) Pracownicy Silesii nie zostali objęci (…) osłonami\" — powiedział szef komisji NSZZ \"Solidarność\" w czechowickiej kopalni Grzegorz Babij.\nJak podkreślił, protestujący żądają, \"by w trybie pilnym\" do Czechowic-Dziedzic przyjechał minister energii Miłosz Motyka, który deklarował, że — jak cytował związkowiec — \"pracownicy PG Silesia nie zostaną pozostawieni sami sobie\". Dodał, że protestujący oczekują przyjazdu ministra i złożenia konkretnych deklaracji na piśmie, jak ta pomoc miałaby polegać.\nZobacz także: Ostatnia państwowa kopalnia w Bytomiu znika po ponad 100 latach. Pracuje tu 1800 osób\nZwiązkowcy zaprosili na kopalnię prezydenta RP Karola Nawrockiego, co ma związek z podpisaniem przez niego kilka dni temu ustawy górniczej. Nowe przepisy wejdą w życie 1 stycznia 2026 r. Nowelizacja określa m.in. warunki uprawnień do urlopów górniczych i urlopów dla części innych pracowników (z 80 proc. wynagrodzenia obliczanego jak za urlop wypoczynkowy, bez obowiązku wykonywania pracy) oraz do jednorazowych odpraw w kwocie 170 tys. zł zwolnionych z podatku PIT. Odprawy obejmą pracowników Polskiej Grupy Górniczej, Południowego Koncernu Węglowego, Węglokoksu Kraj, Jastrzębskiej Spółki Węglowej i w przyszłości Bogdanki. Nie dotyczy to Silesii.\nMinister w Kancelarii Prezydenta Karol Rabenda — informując 15 grudnia na portalu X o podpisaniu nowelizacji przez Karola Nawrockiego — wskazał, że po rozmowach ze stroną społeczną prezydent podjął decyzję, iż \"wystąpi z inicjatywą zmiany tej ustawy, by objęła wszystkich górników\". \"Nie można doprowadzić do sytuacji, gdzie pracownicy jednej branży będą różnie traktowani w Polsce\" — zaznaczył.\nProtestujący żądają również wypłaty zadeklarowanego przez właściciela kopalni, którym jest Grupa Bumech, świadczenia z okazji Barbórki. Chcą deklaracji na piśmie, że wobec uczestników akcji nie zostaną wyciągnięte żadne konsekwencje.\nZobacz także: Bogdanka ma problem. Nawozowy potentat redukuje zakupy węgla\nLiderzy działających na kopalni związków — Solidarności, Kadry i Związku Zawodowego Górników — podkreślili, że protest jest inicjatywą oddolną. \"Protest spowodowany jest złym traktowaniem nas, pracowników, przez rządzących\" — dodał. Jak mówił, górnicy z Silesii nie zostali objęci osłonami, które wprowadza nowelizacja ustawy o funkcjonowaniu górnictwa kamiennego. Istotne znaczenie miały też zapowiedziane przez właściciela zwolnienia i groźba likwidacji kopalni.\nMiłosz Motyka komentuje strajk w kopalni Silesia\nMinister energii Miłosz Motyka, odnosząc się do tej sprawy we wpisie na platformie X, podkreślił, że PG Silesia jest spółką prywatną i rząd nie pozostaje obojętny wobec jej sytuacji ani wobec obaw pracowników.\nDodał, że wraz z nadzorującym sektor górnictwa wiceministrem energii Marianem Zmarzłym, który spotka się z przewodniczącym związków, analizuje możliwe formy wsparcia dla pracowników zakładu.\n\"W takich przedsiębiorstwach decyzja o wsparciu musi mieć oparcie w obowiązujących przepisach — tu konkretnie o ustawę Prawo restrukturyzacyjne. Spółka jest obecnie w postępowaniu sanacyjnym, a prawo nie pozwala w takiej sytuacji na udzielanie pomocy publicznej firmom z sektora górnictwa. To blokada formalna, nie decyzja rządu\" — napisał Motyka.\nGrzegorz Babij z Solidarności, komentując te słowa, powiedział, że ludzi na dole nie interesuje, co napisał on na X. \"Żądanie jest takie, by minister Motyka przyjechał i (…) złożył deklarację o pomocy\" — powiedział.\nMiłosz Motyka w swoim wpisie wyraził zarazem zrozumienie dla niepokoju załogi i zapewnił, że analizowane są możliwe działania. \"Złożono już wniosek o umorzenie postępowania sanacyjnego, a po jego rozpatrzeniu możemy przejść do kolejnych kroków. Państwo musi odpowiedzialnie zarządzać pomocą publiczną, w szczególności, jeśli oznacza pomoc podmiotom prywatnym. Jednak ta odpowiedzialność nie oznacza obojętności — dlatego pracujemy nad rozwiązaniami, które mogą pomóc pracownikom PG Silesia\" — podkreślił.\nKopalni Silesia grozi upadek?\nZwiązkowcy uważają, że umorzenie postępowania sanacyjnego oznacza upadek kopalni.\nSzef Związku Zawodowego Kadra Tomasz Szpyrka powiedział, że protestujący są zdeterminowani i będą prowadzili akcję do skutku. Zapewnił, że są w miejscu bezpiecznym. Dostarczana jest im woda.\nPrzedsiębiorstwo Górnicze Silesia w Czechowicach-Dziedzicach jest największą prywatną kopalnią węgla w Polsce. Jej udział w polskim rynku w 2022 r. wynosił około 3 proc. w produkcji węgla energetycznego i 2,3 proc. w produkcji węgla kamiennego łącznie. Pod koniec listopada zarządca masy sanacyjnej Silesii zawiadomił tamtejsze związki o zamiarze zwolnień grupowych. Dotyczyłyby one ponad 750 pracujących w Silesii osób.", "content_hash": "9d792890d1b45616850c51ff626d13feff7469a36cff8ecc6eb78b6f15e1c97a", "text_len": 5597}
{"schema_version": 1, "id": "4effbbfc985a4c9fb27c90b75411f07acd27543a", "url": "https://businessinsider.com.pl/praca/nowe-zasady-na-rynku-pracy-oto-kompetencje-ktorych-szukaja-firmy/rbhjsv4", "title": "Chcesz zmienić pracę w 2026 r.? Te cztery kompetencje są dziś kluczowe", "category": "Praca", "scraped_at": "2025-12-23T04:14:15.755695Z", "text": "Szukanie pracy coraz częściej przypomina maraton. Pojedynczy proces rekrutacyjny potrafi trwać dwa miesiące, a cały okres poszukiwań — siedem, osiem miesięcy. Kandydaci zderzają się z zamrażanymi rekrutacjami, brakiem odpowiedzi i komunikatami generowanymi przez boty. Ekspertka rynku pracy Anna Gniadek wskazuje, które kompetencje zwiększą szanse na znalezienie dobrej pracy w 2026 r. Poleca też jedno ćwiczenie, które powinna zrobić każda wracająca na rynek pracy osoba.\n— Ten rok dla pracowników był jednym z najtrudniejszych od czasu pandemii — ocenia Anna Gniadek, ekspertka rynku pracy. — Ludzie żyją w ciągłej niepewności: czy zostaną zwolnieni, czy ich kompetencje jeszcze się liczą, czy AI nie zabierze im pracy.\nFrustrację pogłębia coraz częstsze zamrażanie rekrutacji, nawet na zaawansowanych etapach. — Kandydaci dochodzą do trzeciego etapu i nagle dostają informację, że rekrutacja przenoszona jest na trzeci kwartał. Mam klientki, którym firma przeniosła rekrutację na czerwiec przyszłego roku. Nikt nie będzie czekał pół roku na pracę — mówi ekspertka.\nZobacz także: Szukałam pracy dwa lata. Artykuły, które czytałam, okazały się prawdą\nDo tego dochodzi automatyzacja rekrutacji. Zamiast rozmowy z rekruterem pojawiają się testy online, boty i algorytmy filtrujące CV. Dla wielu osób to doświadczenie frustrujące, bo trudno ocenić, czy brak odpowiedzi oznacza rzeczywisty brak dopasowania, czy jedynie automatyczną decyzję systemu.\nW takich realiach sama lista stanowisk w CV przestaje wystarczać. Anna Gniadek wskazuje cztery kompetencje, które w 2026 r. mogą realnie przesądzić o wyniku rekrutacji.\nCzytaj też: Liczba deficytowych zawodów spada, ale tu wciąż brakuje fachowców\n1) Praca z danymi i data storytelling\nJedną z kompetencji, której pracodawcy coraz częściej szukają także poza branżami technologicznymi, jest umiejętność pracy z danymi. Chodzi nie tylko o obsługę narzędzi, ale przede wszystkim o wyciąganie wniosków i przekładanie ich na zrozumiałą narrację.\n— Nawet podstawowa znajomość narzędzi do analizy danych i data storytellingu staje się przewagą konkurencyjną, niezależnie od branży. Opowiadanie historii na podstawie danych jest dziś kompetencją uniwersalną — przydaje się w sprzedaży, marketingu, HR, administracji czy zarządzaniu projektami — podkreśla Anna Gniadek.\n2) Podstawy zarządzania projektami\nDrugą kluczową kompetencją jest rozumienie logiki projektowej. Coraz mniej firm buduje pracę wokół sztywnych zakresów obowiązków — zamiast tego myśli zadaniami, etapami i celami do zrealizowania w określonym czasie.\n— Wielu kandydatom brakuje ogólnej wiedzy biznesowej. Uważam, że to powinien być przedmiot w szkole. Kandydat musi rozumieć, czym jest projekt w małej i dużej organizacji, w startupie, czy w urzędzie. Planowanie, rozliczanie ludzi, harmonogram, konkretne role — to podstawy zarządzania projektami — mówi ekspertka. Dodaje, że wielu kandydatów już dziś pracuje projektowo, nawet jeśli formalnie nie pełni roli project managera. Problem w tym, że nie potrafi nazwać tego doświadczenia i zaprezentować go podczas rekrutacji.\nCzytaj też: Błędy na rozmowie kwalifikacyjnej: jak uniknąć najczęstszych wpadek\n3) Odporność psychiczna i adaptacyjność\nOdporność psychiczna na zmiany i zdolność adaptacji przestają być \"miękkimi\" dodatkami do CV. W 2026 roku stają się warunkiem funkcjonowania na rynku pracy. Restrukturyzacje, zmiany zakresu obowiązków, przenoszenie pracowników pomiędzy zespołami czy całkowite przeprojektowywanie ról to dziś codzienność w wielu organizacjach.\nEkspertka zwraca uwagę, że firmy coraz częściej sprawdzają nie tylko kompetencje techniczne, ale też reakcje kandydata na zmianę. Liczy się gotowość do uczenia się nowych narzędzi, przejmowania innych zadań i redefiniowania własnej roli zawodowej.\nOsoby, które traktują zmianę nie jak porażkę, lecz jak okazję do wykorzystania swoich kompetencji w innym miejscu, szybciej wracają na rynek po zwolnieniu i lepiej znoszą długie procesy rekrutacyjne.\nCzytaj też: Wiemy, kto dziś podbija branżę IT. Ci specjaliści zarabiają fortunę\n4) Umiejętność uczenia się przez całe życie\n\"Lifelong learning\" dobrze wygląda w strategiach firm i deklaracjach pracowników, ale dużo gorzej w praktyce. — Podczas konsultacji zawsze zadaję pytanie: czego nowego się nauczyłeś w ciągu ostatniego roku? To jest szokujące, ale są ludzie, którzy przez rok nie nauczyli się żadnej nowej rzeczy. Żadnej — mówi wprost ekspertka.\nTymczasem tempo zmian technologicznych sprawia, że ciągłe uczenie się przestaje być wyborem, a staje się koniecznością. Coraz większe znaczenie zyskuje \"microlearning\" — krótkie formy nauki, pojedyncze umiejętności, regularne eksperymentowanie z nowymi narzędziami. Nie chodzi o kolejne dyplomy czy wielomiesięczne kursy, ale o systematyczne uzupełnianie kompetencji, które można od razu wykorzystać w pracy.\nZnajomość narzędzi AI to dziś taka sama podstawa jak kiedyś język angielski\nSztuczna inteligencja wyraźnie dzieli rynek na tych, którzy potrafią z niej korzystać, i tych, którzy traktują ją jak ciekawostkę. Według analiz McKinsey pracownicy korzystający z narzędzi AI osiągają wielokrotnie wyższą produktywność niż osoby, które z nich nie korzystają.\nAnna Gniadek podkreśla, że kluczowe jest nauczenie się delegowania prostych, powtarzalnych zadań i świadomego wykorzystywania narzędzi, które już dziś są dostępne.\n— Teraz, kiedy na rynku mamy kilka pokoleń jednocześnie, ci, którzy będą używać AI, rozumieć automatyzację i pracować z danymi, są gotowi na szybkie awanse i wyższe stawki. A cała reszta będzie długo w tyle za nimi — ostrzega.\nJedno ćwiczenie przed zmianą pracy\nW gąszczu wymagań łatwo stracić z oczu własne mocne strony. Dlatego ekspertka proponuje proste ćwiczenie, które może zmienić perspektywę kandydata. — Zapytaj trzech osób z bliskiego otoczenia, jakie kompetencje najbardziej w tobie cenią. Rodzina, przyjaciele lub współpracownicy zwracają uwagę zupełnie na co innego niż my — radzi.\nTak zebrane informacje można przełożyć na konkretną narrację w CV i na rozmowach rekrutacyjnych. Pomagają też lepiej dopasować się do ról, które faktycznie odpowiadają naszym predyspozycjom, zamiast aplikować \"szeroko\" i bez jasno określonego kierunku.\nMusimy zmienić myślenie o pracy\nNa koniec Anna Gniadek zwraca uwagę na zmianę perspektywy. Myślenie o karierze jako o stabilnej, linearnej ścieżce w jednej organizacji traci rację bytu. Dziś rynek pracy działa inaczej: role są projektowane pod konkretne potrzeby, firmy kupują kompetencje na określony czas, a zmiana pracy i kierunku kariery przestają być wyjątkiem.\nLiczy się umiejętność gładkiego przechodzenia między rolami, projektami i modelami współpracy. W realiach 2026 r. to właśnie umiejętność odnalezienia się w tej zmiennej logice rynku staje się jednym z kluczowych zawodowych zasobów.", "content_hash": "ba80345800d6ee1bb509e9de8b17d83c3b7a5efb682b768ecdbebda550997b91", "text_len": 6797}
{"schema_version": 1, "id": "752055ea9bfc9d8b4fee3066a7fadbd9d94dcae0", "url": "https://businessinsider.com.pl/praca/urlop-w-2026-roku-sprawdz-jak-kilka-dni-wolnego-zamienic-na-dwa-tygodnie/bqdyxkb", "title": "Aż 40 dni wolnego w 2026. Kiedy najlepiej wziąć urlop?", "category": "Praca", "scraped_at": "2025-12-23T04:14:20.667376Z", "text": "Aż 40 dni wolnego w 2026. Kiedy najlepiej wziąć urlop?\nRok 2026 nie będzie tak łaskawy dla pracowników, jak 2025. Długich weekendów będzie mniej, a część świąt przypadnie w soboty lub niedziele. Wciąż jednak da się zaplanować urlop tak, by z kilku dni wolnego zrobić nawet dwa tygodnie odpoczynku.\nPozostała część artykułu pod materiałem wideo\nStyczeń. Noworoczny weekend i Trzech Króli\nZgodnie z kalendarzem 2026, Nowy Rok wypadnie w czwartek, a Trzech Króli (6 stycznia) we wtorek. Jeśli weźmiemy dwa dni urlopu — w piątek 2 stycznia i poniedziałek 5 stycznia — zyskamy aż pięć dni wolnego. To świetny moment na zimowy wyjazd albo spokojny reset po świętach.\nKwiecień. Krótkie święta Wielkanocne\nWielkanoc w 2026 r. wypada 5 kwietnia, a Poniedziałek Wielkanocny — 6 kwietnia. To tradycyjny, trzydniowy weekend, ale za cztery dni wolnego między wtorkiem 7 kwietnia a piątkiem 10 kwietnia, zyskamy dziewięć dni odpoczynku od pracy. W sam raz na powitanie wiosny i otwarcie sezonu działkowego.\nWyjątkowo krótka majówka\nMajówka w 2026 r. nie rozpieszcza. 1 maja (Święto Pracy) wypada w piątek, a Święto Konstytucji 3 maja w niedzielę. Za święto wypadające w niedzielę dzień nie należy się dzień wolny, więc pozostaje nam cieszyć się trzydniowym weekendem.\nCzytaj także: Polacy nie wiedzą, że mogą mieć dodatkowy urlop. Korzysta z niego tylko ułamek uprawnionych\nDni wolne w czerwcu\nBoże Ciało tradycyjnie wypada w czwartek. W 2026 r. jest to 4 czerwca. Wystarczy wziąć wolne w piątek 5 czerwca, by cieszyć się czterema dniami wolnego. Początek czerwca to idealny moment na krótki wypad jeszcze przed szczytem sezonu wakacyjnego. Warto się jednak pospieszyć ze złożeniem wniosku urlopowego, nim zrobią to nasi koledzy z pracy.\nSierpień. Szansa na skrócony tydzień pracy\n15 sierpnia, czyli dzień Wniebowzięcia Najświętszej Maryi Panny i zarazem Święto Wojska Polskiego w 2026 r. wypada w sobotę, za co pracownikowi należy się dodatkowy dzień wolny. Odebranie go 14 lub 17 sierpnia pozwala na skrócenie czasu pracy do czterech dni i trzydniowy weekend bez żadnych kombinacji.\nCzytaj także: Skrócenie czasu pracy w Polsce coraz bliżej. Przedsiębiorcy zaskakują opiniami\nUrlop w listopadzie. Sposób na jesienną chandrę\n1 listopada (niedziela) nie da nam dodatkowego dnia odpoczynku, ale 11 listopada (środa) to szansa na tygodniowy urlop. Wystarczy wziąć cztery dni wolnego, by cieszyć się dziewięcioma dniami wypoczynku. To dobry moment na ucieczkę przed jesienną aurą za granicę i złapanie ostatnich promieni słońca przed końcówką roku.\nGrudzień. Święta Bożego Narodzenia i koniec roku\nWigilia Bożego Narodzenia jest od 2025 r. dniem wolnym od pracy. W 2026 r. wypada w czwartek, co oznacza, że 25 grudnia to piątek, a 26 grudnia - sobota. Odebranie dnia wolnego za drugi dzień świąt między 21 a 23 grudnia i dobranie dwóch dni urlopu, wydłużają nam okres świąteczny do dziewięciu dni. Dobranie dni wolnych między 28 a 31 grudnia sprawią, że przy 6 dniach urlopu, zyskamy aż 16 dni na regenerację i zaplanowanie kolejnego roku.", "content_hash": "b9525142a3b63993fff75513c35242c59c0c67dbdf77f55f3f5d87d3f73c6d5e", "text_len": 3022}
{"schema_version": 1, "id": "7fcc9294f6dd0357ad6e93ea937c697639f3bc34", "url": "https://businessinsider.com.pl/praca/wypadek-w-kopalni-pniowek-zdarzenie-prawie-tysiac-metrow-pod-ziemia/sm4m07q", "title": "Ewakuacja z kopalni na Śląsku. Zdarzenie prawie tysiąc metrów pod ziemią", "category": "Praca", "scraped_at": "2025-12-23T04:14:09.832795Z", "text": "Ewakuacja z kopalni na Śląsku. Zdarzenie prawie tysiąc metrów pod ziemią\nW kopalni Pniówek w Pawłowicach w poniedziałek pojawili się ratownicy. Pod ziemią jest dwóch górników po zdarzeniu, do którego doszło na głębokości 830 m.\nEwakuacja w kopalni Pniówek. Trwa akcja ratownicza\n\"O godz. 17.10 w przodku N-9, na poziomie 830 m pod ziemią, doszło do zdarzenia, w wyniku którego utracono kontakt z dwoma pracownikami. W miejscu tym pracowało łącznie 10 górników — poinformował rzecznik Jastrzębskiej Spółki Węglowej, do której należy zakład, Wojciech Sury.\nDodał, że ośmiu zostało bezpiecznie ewakuowanych, natomiast z dwoma nadal nie ma kontaktu.\nDalsza część artykułu znajduje się poniżej materiału wideo\nZobacz także: JSW szykuje dwa centra wydobywcze. Strata przekroczyła 2 mld zł straty w pół roku\nKopalnia Pniówek — ważne złoża JSW\nZgodnie z informacjami spółki, kopalnia Pniówek była budowana w latach 1963-1974. W skład JSW weszła w 1993 r.\nObszar górniczy złoża Pniówek wynosi 28,6 km kw., a zasoby operatywne to 101,9 mln ton. Obszar górniczy złoża Pawłowice 1 to 15,8 km kw., a zasoby operatywne to 54,0 mln ton. Kopalnia produkuje węgiel koksowy typu 35.1.\nW ostatnich dniach JSW zakończyła w Pniówku pogłębienie szybu III do głębokości 1053 m i oddała do użytkowania nowy poziom 1000 m. Prace nad tymi inwestycjami były prowadzone od 2020 r.\nZakład odgrywa strategiczną rolę w dostarczaniu surowca niezbędnego do produkcji stali. Może planować wydobycie na wiele kolejnych dekad. Mimo nowoczesnej infrastruktury KWK Pniówek jest zakładem o wysokim stopniu zagrożenia metanowego, co w przeszłości prowadziło do tragicznych zdarzeń, w tym katastrofy z kwietnia 2022 r., która pochłonęła życie 16 górników.\nZobacz także: Górnicy w kopalni Pniówek fałszowali dane o stężeniu metanu? \"Bali się o pracę\"\nJastrzębska Spółka Węglowa (JSW) to największy w Unii Europejskiej producent węgla koksowego, który jest kluczowym surowcem wykorzystywanym w procesie wytwarzania stali. Firma prowadzi działalność wydobywczą w czterech kopalniach na Górnym Śląsku, w tym w kopalniach Pniówek oraz Borynia-Zofiówka-Jastrzębie, a jej struktura obejmuje również zakłady przetwórcze i koksownie.\nJako spółka o strategicznym znaczeniu dla gospodarki narodowej, pozostaje pod kontrolą Skarbu Państwa, który posiada ponad połowę udziałów, i jest notowana na warszawskiej Giełdzie Papierów Wartościowych. W 2025 r. JSW zmaga się z trudną sytuacją finansową wynikającą z niskich światowych cen surowców.", "content_hash": "54558926da74a9ca701d5d019e730e118cbf52c086dc7fb43a07afe7cd902ae9", "text_len": 2486}
{"schema_version": 1, "id": "197c2894aaabebb0562f92e5e44cafecc35b6684", "url": "https://businessinsider.com.pl/praca/zus-wprowadza-nowy-tytul-do-ubezpieczen-od-2026-r-kogo-dotyczy/fyl9hnz", "title": "ZUS szykuje zmianę od 2026 roku. Pojawi się nowy obowiązek dla pracujących", "category": "Praca", "scraped_at": "2025-12-23T04:14:19.455118Z", "text": "ZUS szykuje zmianę od 2026 roku. Pojawi się nowy obowiązek dla pracujących\nOd 2026 r. ZUS wprowadza nowy tytuł do ubezpieczeń: 24 00. Marynarzy pracujących na morzu czekają istotne zmiany w zakresie ubezpieczeń społecznych.\n- Marynarze, bez względu na banderę statku, będą mogli samodzielnie opłacać składki jako płatnicy\n- Nowe rozwiązania dotyczą zarówno osób, które pływają pod banderą państw trzecich, jak i tych zatrudnionych w krajach UE i EFTA\n- Więcej informacji o biznesie znajdziesz na stronie Businessinsider.com.pl\nOd 1 stycznia 2026 r. w życie wejdą nowe regulacje, które przewidują m.in. wprowadzenie nowego tytułu ubezpieczeniowego oraz nowego kodu dla marynarzy. Osoby należące do tej grupy zawodowej czekają istotne zmiany w zakresie ubezpieczeń społecznych.\nZUS szykuje zmianę dla marynarzy od 2026 r\nNowy tytuł ubezpieczeniowy — marynarz — będzie oznaczony kodem 24 00 XX. Wraz z nim pojawi się nowa kategoria płatnika składek. Zgodnie z przepisami, marynarz będzie zobowiązany do samodzielnego opłacania składek na własne ubezpieczenia społeczne, obejmujące emeryturę, rentę, ubezpieczenie chorobowe i wypadkowe, a także składkę zdrowotną.\nZmiany obejmą marynarzy mieszkających w Polsce, którzy pracują na podstawie marynarskiej umowy o pracę lub innej umowy przewidującej wykonywanie pracy na morzu. Nowe regulacje dotyczą osób zatrudnionych na statkach o pojemności brutto (GT) co najmniej 100 jednostek, niezależnie od bandery statku.\nNowe zasady mają na celu uporządkowanie kwestii ubezpieczeń społecznych tej grupy zawodowej i dostosowanie ich do specyfiki pracy na morzu.\nZUS wprowadza nowy kod ubezpieczenia. Jak zgłosić się do ZUS jako płatnik składek?\nJeśli jesteś marynarzem i umowy międzynarodowe nie stanowią inaczej, możesz uzyskać status marynarza i samodzielnie zgłosić się do ZUS oraz odprowadzać składki — informuje Zakład Ubezpieczeń Społecznych.\nAby zgłosić się do ZUS jako płatnik składek, wraz z dokumentem zgłoszeniowym ZUS ZUA, z kodem tytułu ubezpieczenia 24 00 XX musisz złożyć kopię zaświadczenia o statusie marynarza.\nTakie zaświadczenie wyda ci agencja zatrudnienia albo dyrektor urzędu morskiego właściwy dla miejsca zamieszkania (w zależności od tego, czy skorzystasz z pośrednictwa w zawarciu umowy z armatorem, czy nie).\nZaświadczenie potwierdza:\n— status marynarza,\n— datę uzyskania statusu marynarza,\n— datę rozpoczęcia pracy na statku morskim,\n— datę planowanego zakończenia pracy na statku morskim.\nKopię zaświadczenia należy przekazać do ZUS elektronicznie, listownie lub osobiście.\nKiedy zgłosić się do ZUS?\nZaświadczenie o statusie marynarza jest ważne przez jeden miesiąc od daty wydania, można się zgłosić do ubezpieczeń nie później niż ostatniego dnia jego ważności. W przypadku zgłoszenia po terminie ZUS nie obejmie cię ubezpieczeniem jako marynarza.\nZUS obejmie ubezpieczeniami:\n— od dnia, który jest oznaczony w zaświadczeniu jako dzień uzyskania statusu marynarza — jednak nie wcześniej niż 1 stycznia 2026 r.,\n— do dnia, w którym upłynie 12 miesięcy kalendarzowych, liczonych od dnia oznaczonego w zaświadczeniu jako dzień uzyskania statusu marynarza.", "content_hash": "37ee5fbb8655ad2d86d09d1a90b70971512dcd45b0a3e0db5deb909928287f88", "text_len": 3119}
{"schema_version": 1, "id": "27a0b2f7156ce86786e2f3a482bfee8c1d302efe", "url": "https://businessinsider.com.pl/praca/zwolnienia-grupowe-w-ceramice-paradyz-tak-tlumaczy-sie-prezes/y2wrbvb", "title": "Znany polski producent zwalnia 140 osób. Tania konkurencja wykańcza rynek", "category": "Praca", "scraped_at": "2025-12-23T04:14:26.634283Z", "text": "Znany polski producent zwalnia 140 osób. Tania konkurencja wykańcza rynek\nJeden z największych producentów płytek ceramicznych w Polsce, ogłosiła zwolnienia grupowe. Powód: cięcie kosztów.\nFirma zamierza zredukować zatrudnienie o 140 osób, co stanowi 13 proc. całej załogi. Duży w tym udział ma napływ tanich płytek z zagranicy, głównie z jednego kraju.\nDalsza część artykułu pod materiałem wideo:\nZobacz także: Idzie kryzys? Sprawdziliśmy, w których regionach grożą masowe zwolnienia [MAPY]\nRedukcje zatrudnienia w Ceramice Paradyż, która zatrudnia ponad tysiąc pracowników, wynikają z konieczności cięcia kosztów — pisze \"Gazeta Wyborcza\".\nPolski rynek pod presją taniego importu\nRynek ceramiczny w Polsce od dłuższego czasu zmaga się z konkurencją ze strony tanich płytek importowanych z takich krajów jak Indie czy Turcja.\n\"Jednym z problemów branży jest kwestia zalania rynku polskiego tanimi produktami, np. z Indii, które wpłynęły bardzo mocno na ograniczenie produkcji polskich firm\" — powiedział \"Gazecie Wyborczej\" Marek Barański, prezes Ceramiki Paradyż.\nDodatkowym wyzwaniem są rosnące koszty produkcji, w tym energii i gazu, które zmuszają firmy do obniżania marż. W efekcie odbija się to na wynikach finansowych przedsiębiorstw. W obliczu tych trudności Ceramika Paradyż zdecydowała się na redukcję zatrudnienia, jednocześnie zapewniając, że zwalniani pracownicy otrzymają wszystkie świadczenia przewidziane w Kodeksie pracy.\nPrzypomina się historia Cerradu\n\"Gazeta Wyborcza\" zauważa, że zwolnienia w Ceramice Paradyż wpisują się w szerszy problem polskiej branży ceramicznej. Kilka lat temu podobne kroki podjął Cerrad, gdzie zwolniono 350 pracowników.\nPolska Unia Ceramiczna już w marcu ostrzegała przed konsekwencjami importu tanich płytek z Indii i Turcji, wskazując, że może to doprowadzić do dalszych problemów finansowych producentów oraz kolejnych redukcji zatrudnienia.\nZobacz także: Polska stolica zwolnień. W tym mieście w ciągu kilku miesięcy pracę straciło tysiąc osób\nJak informowaliśmy w Business Insider Polska, do końca września pracodawcy zgłosili w kraju chęć zwolnienia ponad 88 tys. pracowników. To aż o 53,8 tys. więcej niż w całym poprzednim roku. Za tak duży wzrost odpowiada tylko jedno województwo, a nawet powiat. To Warszawa. Trudna sytuacja jest jeszcze w dwóch województwach: śląskim i małopolskim.\nW tym materiale możesz zobaczyć, jak wygląda mapa zwolnień w Polsce: Idzie kryzys? Sprawdziliśmy, w których regionach grożą masowe zwolnienia [MAPY]", "content_hash": "9ead40dd464c6c46a024569477d72f5afa8e59eeefa99c9e80dba47505072816", "text_len": 2491}
{"schema_version": 1, "id": "5007e3f09e7c133432d9913a92a43be7bbfd7b8f", "url": "https://businessinsider.com.pl/praca/zwolnili-go-po-50-choc-byl-inzynierem-oprogramowania-dzis-nie-chca-go-nawet-jako/p5ree3y", "title": "Jest po \"50\" i od trzech lat bezskutecznie szuka pracy. Rekruterzy doradzają mu nieetyczny ruch", "category": "Praca", "scraped_at": "2025-12-23T04:14:16.917343Z", "text": "Miles Bradley szuka pracy od października 2022 r., kiedy został zwolniony funkcji inżyniera oprogramowania w AT&T. Mówi, że w tym czasie kontaktował się z wieloma rekruterami — część prosiła go o dostosowanie CV, aby lepiej odpowiadało ogłoszeniu, na co chętnie przystawał.\nZobacz także: Ma 50 lat i wysłała 100 CV. Bez efektu. Aż znalazła pracę, gdzie o wiek nikt nie pyta\nJednak, jak twierdzi Bradley, niektórzy rekruterzy posuwali się dalej — wprowadzali duże zmiany w jego CV bez jego zgody. A to, jak podkreśla, nie odzwierciedlało uczciwie jego doświadczenia i kwalifikacji.\nTe zmodyfikowane CV pomogły mu zaliczyć kilka rozmów kwalifikacyjnych, ale gdy tylko odkrył, która wersja jego życiorysu została użyta, rezygnował z rozmów i kończył współpracę z danym rekruterem.\nCzytaj także w BUSINESS INSIDER\n— Pomyślałem: \"chwila, to CV zupełnie mnie nie reprezentuje, nie zrobię tego z powodów etycznych\" — mówi Bradley, który jest po pięćdziesiątce i mieszka w Nowym Jorku.\nBradley jest jednym z dziesiątek Amerykanów, z którymi w ostatnim roku rozmawiał Business Insider, a którzy mają trudności ze znalezieniem pracy. W obliczu niepewnej sytuacji gospodarczej, pierwszych skutków wdrażania generatywnej sztucznej inteligencji i trendu upraszczania struktur organizacyjnych zatrudnienie w USA rośnie obecnie najwolniej od 2013 r. Liczba ofert pracy gwałtownie spadła — z ponad 12 mln w 2022 r. do ok. 7,2 mln w sierpniu tego roku.\nNa konkurencyjnym rynku część kandydatów jest gotowa zrobić niemal wszystko, aby zostać zatrudnionymi. Choć naginanie prawdy w CV czy na rozmowie może się opłacić, niesie też duże ryzyko.\nNiektóre firmy mogą czekać na idealnego kandydata\nBradley obawia się, że konkurencyjny rynek pracy zachęca zarówno rekruterów, jak i kandydatów do \"ubarwiania\" CV — a jemu trudno konkurować z podkoloryzowanymi aplikacjami.\nJeśli firmy są wystarczająco cierpliwe, uważa, że prędzej czy później znajdzie się ktoś z idealnym CV — prawdziwym lub nie. A kiedy to się dzieje, Bradley mówi, że nie może winić firm za wybór kogoś, kto wydaje się bezpieczną i logiczną opcją — nawet jeśli ta osoba nie musi być najlepszym kandydatem.\n— Branża uzależniła się od poszukiwania idealnych kandydatów — mówi. — Chcą kogoś, kto będzie dokładnie pasował do ich wymagań — dodaje.\nIstnieją dowody, że firmy dłużej zwlekają z obsadzaniem wakatów — z powodu niepewności gospodarczej lub chęci znalezienia idealnego pracownika. W październiku 2019 r. ok. 91 proc. ofert pracy firm z indeksu Russell 3000 było zamykanych po zatrudnieniu odpowiedniego kandydata w ciągu sześciu miesięcy. Z ofert opublikowanych w październiku 2024 r. mniej niż połowa została obsadzona w ciągu tego samego okresu.\nChoć Bradley woli zachować maksymalną uczciwość w swoim CV, przyznaje, że stał się bardziej elastyczny w kwestii niektórych szczegółów — na przykład może przedstawić pewne umiejętności jako bardziej kluczowe dla swojej pracy niż były w rzeczywistości. Jest jednak ostrożny, by nie umieszczać niczego, co mogłoby wypaczyć obraz jego kompetencji.\nZobacz także: 10 zawodów, w których najłatwiej znajdziesz pracę w 2026 r. [RANKING]\nRadzenie sobie z długotrwałym bezrobociem\nW ostatnich dniach pracy w AT&T Bradley starał się \"wyjść z klasą\" — szkolił swojego następcę i dopilnował, by jego główny projekt był w jak najlepszym stanie.\nPo odejściu zaczął szukać pracy, celując w stanowiska menedżerskie i dyrektorskie w inżynierii. W miarę przedłużającego się poszukiwania zaczął rozważać również role w product management, analityce biznesowej, a nawet złożył podanie o pracę baristy w Starbucksie. Mimo setek wysłanych aplikacji wciąż czeka na ofertę.\nTrzy lata poszukiwań pracy odbiły się na jego finansach, ale — jak mówi — ma szczęście, że wspiera go partner i rodzina. Oprócz pomocy finansowej Bradley mówi, że radzi sobie dzięki temu, że stał się \"hiperminimalistą.\" Dawniej miał kilka samochodów, dziś jeździ jednym, 15-letnim.\n— To oznacza, że nie kupuję niczego, czego nie potrzebuję — mówi. — Sprowadziłem swoje życie do kilku plecaków rzeczy — dodaje.\nBradley jest jednym z Amerykanów odczuwających ekonomiczne skutki długotrwałego bezrobocia. Choć stopa bezrobocia wciąż jest niska na tle historycznym, wzrosła do poziomu najwyższego od 2021 r. Odsetek osób poszukujących pracy od 27 tygodni lub dłużej wzrósł w tym roku do najwyższego poziomu od początku 2022 r. i pozostaje blisko tego poziomu.\nBradley często przypomina sobie, że w szerszej perspektywie ma szczęście.\n— Wciąż żyję na poziomie najwyższego procenta populacji świata — mówi. — Więc właściwie na co mam się skarżyć? — pyta retorycznie.\nZobacz także: Oto zarobki 1 proc. najbogatszych. Skarbówka pokazała twarde dane z PIT [KWOTY]\nBradley mówi, że jest pogodzony z możliwością, że jego szczęście na rynku pracy może się nigdy nie odmienić — ale i tak zamierza nadal szukać pracy.\n— Uwielbiam pomagać firmom odnosić sukcesy — mówi. — Ale jeśli nikt nie chce mnie zatrudnić, wzruszam ramionami i idę dalej — dodaje.\nPowyższy tekst jest tłumaczeniem z amerykańskiego wydania Business Insidera", "content_hash": "5e72feb7e183403047ec55127963ad819cf4cc7ceaa60aa879f6e16c9c2bebc8", "text_len": 5059}
{"schema_version": 1, "id": "effdabdd2c20b41190ecabc7eca365d0ff5d6ca5", "url": "https://businessinsider.com.pl/prawo/blokowanie-tresci-w-internecie-pod-pelna-kontrola-sadu-prezydent-zdecyduje-o-wejsciu/y53xfnw", "title": "Walka z nielegalnymi treściami w internecie. Nowe prawo w rękach prezydenta", "category": "Prawo", "scraped_at": "2025-12-23T04:13:08.033514Z", "text": "Walka z nielegalnymi treściami w internecie. Nowe prawo w rękach prezydenta\nDecyzje o blokowaniu nielegalnych treści w internecie nie będą miały rygoru natychmiastowej wykonalności. Tak zdecydował Sejm, popierając poprawki Senatu do ustawy wdrażającej unijny akt o usługach cyfrowych. By nowe prawo weszło w życie, musi je jeszcze podpisać prezydent Karol Nawrocki.\n- Dzięki tej ustawie będzie można skutecznie walczyć z treściami wypełniającymi znamiona przestępstw\n- Użytkownicy internetu zyskają narzędzia do odwołań od decyzji platform i odpowiednich urzędów\n- Sprawy jednak będą musiały być załawiane szybko\n- Więcej informacji o biznesie znajdziesz na Businessinsider.com.pl\nSejm zakończył pracę nad nowelizacją ustawy o świadczeniu usług drogą elektroniczną (druk sejmowy nr 1757). Pod tą trudną nazwą kryją się przepisy, która wdrażają do polskiego prawa unijny Akt o usługach cyfrowych (DSA), który ma skuteczniej chronić użytkowników internetu i wzmacniać ich prawa wobec decyzji podejmowanych przez platformy internetowe. Teraz ustawa trafi do podpisu prezydenta.\nPozostała część artykułu pod materiałem wideo\nDecyzja będzie kontrolował sąd\nUstawa przewiduje, że osoby niesłusznie zablokowane przez platformy internetowe będą mogły odwołać się od decyzji o blokadzie do prezesa Urzędu Komunikacji Elektronicznej (albo Prezesa Krajowej Rady Radiofonii i Telewizji w przypadku platform wideo). Sejm przyjął poprawki Senatu, które zniosły rygor natychmiastowej wykonalności decyzji. To oznacza, że decyzje o blokowaniu treści będą zawsze podlegać pełnej kontroli sądowej. Treści będą blokowane dopiero po upływie terminu na złożenie sprzeciwu do sądu.\n— Przyjmując poprawki Senatu, wzmacniamy gwarancje praw obywateli. Zniesienie rygoru natychmiastowej wykonalności oznacza, że decyzje o blokowaniu treści będą zawsze podlegać pełnej kontroli sądowej. Dzięki tej ustawie będziemy mogli skutecznie walczyć z treściami wypełniającymi znamiona przestępstw, a użytkownicy uzyskają realną ochronę przed błędnymi decyzjami platform, także tymi podejmowanymi automatycznie. To dobre prawo, które sprawi, że internet będzie bezpieczniejszym miejscem, a wolność słowa będzie gwarantowana — powiedział wiceminister cyfryzacji Dariusz Standerski.\nPoprawki Senatu — najważniejsze zmiany\nPrzyjęte poprawki:\n- zwiększają kontrolę sądową nad procedurą blokowania treści poprzez ograniczenie automatycznego nadawania rygoru natychmiastowej wykonalności decyzjom, wobec których wniesiono sprzeciw. Wniesienie sprzeciwu co do zasady wstrzymuje wykonanie decyzji — ma to zmniejszyć ryzyko nieodwracalnych skutków dla legalnych treści.\n- rozszerzają katalog podmiotów, które będą mogły wystąpić z wnioskiem o wydanie nakazu podjęcia działań przeciwko nielegalnym treściom. Z instrumentów przewidzianych w ustawie będą mogły korzystać nie tylko osoby, które bezpośrednio korzystają z usługi, ale również właściciele praw autorskich i praw pokrewnych, nawet jeśli nie są użytkownikami danej platformy.\n- przesądzają, że wniosek o wydanie nakazu podjęcia działań przeciwko nielegalnym treściom, a tym samym wydana później decyzja, nie będą mogły dotyczyć treści pochwalających popełnienie czynów zabronionych. Usunięcie tej przesłanki ma ograniczyć ryzyko zbyt szerokiej interpretacji przepisów.\n- doprecyzowują, że nakaz odblokowania treści dotyczy sytuacji, w której dostawca podjął błędną decyzję — często przy wykorzystaniu zautomatyzowanych narzędzi moderacyjnych. Nie dotyczy to sytuacji, gdy zastosowano zwykłe warunki korzystania z usług.\n- uszczegóławiają przepisy dotyczące rejestru domen internetowych wykorzystywanych do rozpowszechniania nielegalnych treści.\n- zapewniają możliwość doręczania pism dostawcom usług pośrednich na adres doręczeń elektronicznych.\nKluczowe rozwiązania ustawy\nProcedura wydawania nakazów blokowania treści ma dotyczyć ściśle określonych przestępstw. Obejmie m.in.:\n- handel ludźmi,\n- wykorzystywanie seksualne małoletnich,\n- oszustwa internetowe,\n- kradzież tożsamości,\n- zlecenie zabójstwa\n- czy namawianie do samobójstwa.\nDługość postępowania administracyjne dotyczące blokowania treści, będzie zależało od tego, kto składa wniosek. Postępowanie będzie trwało:\n- 2 dni — gdy wniosek składa policja lub prokurator,\n- 7 dni — gdy wniosek składa użytkownik,\n- 21 dni — w sprawach szczególnie skomplikowanych.\nSkargi można będzie kierować do prezesa Urzędu Komunikacji Elektronicznej, a teraz także do Krajowej Rady Radiofonii i Telewizji — w zakresie treści publikowanych na platformach wideo oraz Urzędu Ochrony Konkurencji i Konsumentów (UOKiK) — w zakresie platform e-commerce. Autor treści będzie stroną postępowania z pełnym prawem do wyjaśnień i odwołania.\nNowe przepisy wzmocnią też ochronę użytkowników. Zyskają oni możliwość odwołania się od decyzji platform o usunięciu ich materiałów, a także prawo do składania skarg do właściwych instytucji, jeśli uznają, że platforma naruszyła ich prawa. Wprowadzony zostanie tryb przywracania treści, które zostały usunięte błędnie lub bez wystarczających podstaw.", "content_hash": "3b80882c4685f46decebe2e9b81cfe01d995ba55e9e238877b772489b0dc133e", "text_len": 5038}
{"schema_version": 1, "id": "e48240606785f11183f61cc81019c8c05613747c", "url": "https://businessinsider.com.pl/prawo/firma", "title": "Firma", "category": "Prawo", "scraped_at": "2025-12-23T04:12:53.652873Z", "text": "W ciągu trzech pierwszych kwartałów bieżącego roku liczba wniosków dotyczących zamknięcia jednoosobowej działalności gospodarczej wzrosła o niespełna jeden procent w porównaniu z analogicznym okresem ubiegłego roku. Eksperci podkreślają, że zmiana ta jest niewielka i nie powinna budzić większych obaw. W skali kraju więcej firm jest zakładanych niż likwidowanych.\nHodowle zwierząt na futra zostaną zakazane. Przedsiębiorcy prowadzący fermy będą zobowiązani do wygaszenia działalności do końca 2033 roku. Ci, którzy zrobią to do 2031 roku, będą mogli uzyskać odszkodowanie — zdecydowali posłowie, uchwalając w piątek nowelizację ustawy o ochronie zwierząt. Od zakazu jest jednak jeden wyjątek.\nMinisterstwo Spraw Zagranicznych ponagla w sprawie pilnego procedowania projektu ustawy o cyberbezpieczeństwie. Jeśli tego szybko nie wdrożymy do porządku prawnego, Polsce grozi skarga Komisji Europejskiej do TSUE w związku z naruszeniem jednej z dyrektyw Parlamentu Europejskiego.\nPolski Fundusz Rozwoju koncentruje się na dwóch główny obszarach działalności w ramach grupy kapitałowej: wspieraniu innowacji oraz ekspansji zagranicznej — poinformował prezes PFR Piotr Matczuk. Dodał, że fundusz widzi zainteresowanie polskich przedsiębiorców zwiększenia obecności poza krajem.\nRząd kończy prace nad tzw. lex Huawei — przepisami kluczowymi dla cyfrowego bezpieczeństwa Polski. Ministerstwo Cyfryzacji zapewniło nas, że projekt będzie przedmiotem prac rządu w ciągu najbliższych tygodni. Choć po miesiącach dyskusji dostał zielone światło od Stałego Komitetu Rady Ministrów, to wygląda, że wciąż nie ma zgody w jednej sprawie. I nie chodzi o przepisy wykluczające chińskie firmy z sieci telekomunikacyjnych.\nW pierwszej połowie 2025 r. do rejestru CEIDG wpłynęło 21,5 tys. wniosków o założenie jednoosobowej działalności gospodarczej od osób nieposiadających wyłącznie polskiego obywatelstwa. Ta liczba stanowiła 14,4 proc. wszystkich zgłoszeń tego typu. Dominowali w tym zestawieniu Ukraińcy, którzy odpowiadali za blisko 17 tys. wniosków. Są w nim też jednak Rosjanie czy Włosi.\nWe wtorek w Sejmie odbyło się pierwsze czytanie projektu ustawy o rynku kryptoaktywów. W trakcie debaty posłowie krytykowali m.in. oddanie KNF nadzoru nad tym rynkiem i obciążenia, jakie wynikają z ustawy. Nowe przepisy przewidują też uregulowanie działalności kantorów internetowych. W trakcie debaty padł wniosek o odrzucenie projektu w pierwszym czytaniu.\nSenat zaproponował poprawki, wykreślające część ograniczeń dla budowy turbin wiatrowych z nowelizacji ustawy odległościowej. Zniknąć miałyby m.in. przepisy zakazujące budowy wiatraków w wojskowych strefach lotniczych. Ustawa zamraża także ceny prądu w czwartym kwartale bieżącego roku.\nW dobie dynamicznych zmian rynkowych coraz więcej dużych polskich firm rodzinnych i grup kapitałowych decyduje się na reorganizację – poprzez wydzielenie linii biznesowych, konsolidację, uproszczenie struktury lub przygotowanie do sukcesji. Zdarza się również, że reorganizacja wynika z faktu dostosowania struktury właścicielskiej czy organizacyjnej po przejęciu innych podmiotów. Takie działania mają uzasadnienie strategiczne, ale jak ostrzega Anna Turska-Tomczykowska, błędy w ich przeprowadzeniu mogą prowadzić do wieloletnich sporów z fiskusem, dodatkowych obciążeń podatkowych i strat wizerunkowych. Ekspertka z kancelarii Tomczykowski Tomczykowska radzi jak ich uniknąć.\nWe wtorek rząd przyjął nowelizację ustawy refundacji leków, która dostosuje polskie prawo do unijnego rozporządzenia w sprawie oceny technologii medycznych, zwanego \"rozporządzeniem o wspólnym HTA. W efekcie z jednej strony niektóre polskie procedury zostaną uproszczone, a z drugiej zwiększą się zadania Agencji Oceny Technologii Medycznych i Taryfikacji.\nDoskonale rozumiemy, że każda rodzina, a zatem i fundacja, to unikalna historia. To inna wizja, inne wyzwania i zupełnie odmienne potrzeby – mówi Agnieszka Dziewicka, Senior Family Officer w Banku Pekao S.A. Podkreśla, że jej bank jako jeden z pierwszych na rynku oferuje fundacjom rodzinnym możliwość finansowania. Proces kredytowy może być uruchomiony już na etapie tworzenia fundacji rodzinnej. — Już na tym etapie wspieramy naszych klientów — podkreśla ekspertka.\nW Warszawie w Naczelnym Sądzie Administracyjnym za zamkniętymi drzwiami odbyła rozprawa dotycząca przymusowej restrukturyzacji Idea Banku, związana m.in. z aferą GetBack. Wyrok ma zostać ogłoszony na początku czerwca. To rozstrzygnięcie może mieć wpływ na sprawy Getin Banku. Gra idzie o duże pieniądze, a dokładnie potencjalne odszkodowania. Sprawa jest na tyle ważna, że na rozprawie pojawił się osobiście adwokat Roman Giertych, reprezentujący Leszka Czarneckiego.\nSpołeczna inicjatywa SprawdzaMy na czele z Rafałem Brzoską miała działać do końca maja. Z informacji Business Insider Polska wynika jednak, że zespół nie skończy swojej pracy na przekazaniu rządowi 350 inicjatyw deregulacyjnych. Ma już plany na wakacje i jesień. We wrześniu chce wystartować z kolejną transzą deregulacji.\nUtworzenie fundacji rodzinnej to dopiero pierwszy krok w procesie sukcesji majątkowej. Kolejny to wyposażenie fundacji w majątek. Jednak samo przekazanie udziałów lub akcji spółek handlowych na rzecz fundacji nie rozwiązuje wszystkich kwestii — pisze Michał Boryczka, radca prawny w kancelarii Tomczykowski Tomczykowska. Ostrzega, że transakcja może uruchomić szereg dodatkowych obowiązków prawnych. Oto, na co szczególnie zwrócić uwagę, by uniknąć sankcji czy nieoczekiwanych komplikacji.\nPrawie 4 tys. wniosków o rejestrację, ponad 2,5 tys. fundacji już zarejestrowanych — to bilans po dwóch latach obowiązywania ustawy o fundacji rodzinnej. Już prawie połowa fundacji ma aktywa, które pracują, a 21 spółek giełdowych ma fundację w akcjonariacie. To wnioski z \"Raportu 2.0. Fundacje Rodzinne 2025\", który przygotował Business Insider Polska we współpracy z kancelarią Tomczykowski Tomczykowska i Bankiem Pekao SA. Dane pozytywnie zaskakują, bo oczekiwania były dużo skromniejsze.\nBlisko 2 tys. przedsiębiorców staje do sądowej walki z Polskim Funduszem Rozwoju o zwrot subwencji finansowej. I może ją wygrać. Z informacji, do których dotarł Business Insider Polska, wynika, że PFR nie ma twardych dowodów. Chodzi o firmy, które – według ogólnej rekomendacji Centralnego Biura Antykorupcyjnego – zostały zakwalifikowane jako podmioty obarczone zwiększonym ryzykiem wystąpienia przestępstw. Ustaliliśmy, jak powstawała taka negatywna rekomendacja.\nKluczowe inwestycje publiczne nie zostaną wstrzymane przez brak planów ogólnych. Chodzi o budowę m.in.: dróg, szpitali, przedszkoli, sądów, urzędów, wodociągów, które są realizowane na podstawie decyzji o ustaleniu lokalizacji inwestycji celu publicznego. Tak wynika z założeń ustawy, którą pilotuje Ministerstwo Rozwoju i Technologii.\nWarszawski sąd uchylił decyzję KRRiT przyznającą koncesję na nadawanie naziemne TV Republika i wPolsce24. Choć wyrok nie jest prawomocny, zdaniem eksperta już teraz obie stacje formalnie mogły stracić prawo do emisji w ramach ogólnopolskiej telewizji naziemnej. Czy zatem widzowie z małych miast i wsi, którzy nie mają kablówki i satelity, stracą do nich dostęp? \"Mogą stracić\" – uważa Wojciech Szymczak.\nW piątek posłowie skierowali do dalszych prac w komisjach projekt nowelizacji ustawy wiatrakowej, zgodnie z którą minimalna odległość wiatraków od zabudowań ma wynieść 500 m. Sejm opowiedział się przeciw wnioskowi posłów PiS i Konfederacji o odrzucenie projektu w pierwszym czytaniu.\nPod koniec stycznia Wojewódzki Sąd Administracyjny w Warszawie uznał, że decyzja Bankowego Funduszu Gwarancyjnego o przymusowej restrukturyzacji Getin Noble Banku została wydana z naruszeniem prawa. W opublikowanym właśnie uzasadnieniu sąd szczegółowo przedstawia swoje argumenty. Punkt po punkcie wykazuje błędy w strukturze i organizacji BFG. Jednocześnie sąd nie stwierdza, że nie zachodziły przesłanki do wydania decyzji, na co zwraca uwagę Fundusz.\nSkuteczniejsza walka z zatorami płatniczymi i nieuczciwymi kontrahentami, dalsza elektronizacja postępowań o zamówienia publiczne, zastępowanie kolejnych umów papierowych elektronicznymi, ale przede wszystkim mediacja w postępowaniu administracyjnym. To propozycje Ministerstwa Rozwoju i Technologii z tzw. drugiej transzy deregulacji.\nLoteria, nawet promocyjna, to hazard. To gra losowa w rozumieniu ustawy o hazardzie. Trzeba mieć na nią zezwolenie. Na słynną loterię Buddy \"7 aut 2!\" zgodę wydała Izba Administracji Skarbowej w Krakowie. Zgody miały też loterie organizowane przez zatrzymanego w środę Kickstera czy Adama K. Dlaczego więc trafili do aresztu, a prokuratura zarzuca im uzyskanie wpływów ze sprzedaży losów i omijanie przepisów o grach hazardowych? Odpowiedź na to pytanie nie jest prosta, ale jak mówi nam prawnik, kluczem są tu e-booki.\nW czwartek Stały Komitet Rady Ministrów ma ponownie zająć się projektem tzw. ustawy wiatrakowej. Eksperci trzymają za niego kciuki, bo, jak mówią, to projekt widmo, który pojawia się i znika, ale wciąż nie trafił do Sejmu. Głośno było o nim na początku rządów koalicji 15 października, ale potem jego przyjęcie odsuwano w czasie.\nPolski Fundusz Rozwoju składa pozwy przeciwko przedsiębiorcom, którzy w trakcie pandemii COVID-19 skorzystali z tarczy finansowej. PFR domaga się zwrotu pomocy covidowej. Problem dotyczy blisko 2 tys. firm, które dostały negatywną rekomendację Centralnego Biura Antykorupcyjnego. Problem w tym, że wiele z nich nie wie, dlaczego jest na celowniku służb. Sprawa jest na tyle kontrowersyjna, że zaangażowała się w nią Najwyższa Izba Kontroli.\nRafał Brzoska chwali się, że w ciągu 24 godzin spłynęło ponad tysiąc wiadomości z konkretnymi wskazaniami przepisów, które utrudniają życie nie tylko firmom, ale także samorządom i obywatelom. Na początek przedstawił 24 propozycje. Problem w tym, że znaczna część jest już zrealizowana, niektórymi właśnie zajmuje się Sejm, a inne oczekują na przyjęcie przez rząd w tzw. ustawie deregulacyjnej. Są też takie, które mogą uszczuplić budżet państwa i minister finansów raczej powie — nie. Zarzutów wobec inicjatywy jest znacznie więcej.\n\"Koniec ze sloganem deregulacja, czas na konkrety\" — zapowiedział premier Donald Tusk. I zwrócił się do Rafała Brzoski o przygotowanie rekomendacji, które jednak nie wymagają zmian ustawowych. Poprosił go też o zorganizowanie pierwszego posiedzenia Rady Gospodarczej. To ma się odbyć już w piątek. Premier słowem nie wspomniał, że resort rozwoju od blisko roku pracuje nad projektem ustawy deregulacyjnej, co wzbudziło zaskoczenie i zaniepokojenie, ale też nadzieję na finalizację prac.\nJeszcze w lutym Komisja Europejska przedstawi pierwszy pakiet regulacji do zmian i uproszczenia. Kolejne omnibusy jeszcze w tym roku. Ale wcześniej urzędnicy wysłuchają przedstawicieli biznesu — pisze środowa \"Rzeczpospolita\".\nW Bankowym Funduszu Gwarancyjnym nie zostały wprowadzone odpowiednie uzgodnienia strukturalne, które by zapewniły niezależności operacyjną i brak konfliktu interesów pomiędzy różnymi funkcjami Funduszu. Chodzi o funkcję kuratora banku (tymczasowego administratora), funkcję organu przymusowej restrukturyzacji oraz gwarancyjną. Tak sąd uzasadnia wyrok w sprawie Getin Noble Banku, na razie w ustnych motywach.\nWe wtorek rząd ma przyjąć przepisy, które oznaczają rewolucyjne zmiany dla palaczy i to już w 2025 r. Ceny jednorazówek, wielorazówek i podgrzewaczy wzrosną o ok. 50 zł. Znikną aromatyzowane wkłady. Młodzież nie będzie mogła też tak łatwo kupić jednorazowych e-papierosów, nawet tych bez nikotyny, czy saszetek nikotynowych. Taki będzie efekt uchwalenia trzech projektów ustaw.", "content_hash": "dac91c45b9c942c6b5d739903f68f8e8b52e4afcd551c4f2572cac61867bafb7", "text_len": 11603}
{"schema_version": 1, "id": "da3a9c43f714aae16d20681130926471d9285c93", "url": "https://businessinsider.com.pl/prawo/firma/znikajacy-zakaz-dla-wielorazowek-jeszcze-w-czerwcu-byl-dzis-go-nie-ma/77d81gc", "title": "Rewolucja na rynku e-papierosów. Tego zakazu jednak nie będzie", "category": "Prawo", "scraped_at": "2025-12-23T04:13:00.797285Z", "text": "Ministerstwo zdrowia planuje szerokie ograniczenia w handlu e-papierosami, woreczkami i innymi produktami z nikotyną. W projekcie zniknął jednak jeden ważny dla branży zakaz, z którym całkiem niedawno walczyła branża e-papierosów. Chodzi o smakowe płyny.\n- Ministerstwo Zdrowia finalizuje prace nad szerokimi zmianami na rynku tytoniowym\n- Najbardziej rewolucyjnej zmiany jednak nie będzie, choć z analizy dokumentów wynika, że była rozważana\n- Najnowszy projekt resortu to już kolejny element walki rządu z plagą e-papierosów\n- Wcześniej została podwyższona akcyza na jednorazówki, a od połowy stycznia z rynku znikną aromatyzowane wkłady tytoniowe do podgrzewaczy\n- Więcej informacji o biznesie znajdziesz na Businessinsider.com.pl\nJak ustalił Business Insider Polska, projekt nowelizacji tzw. ustawy tytoniowej został już zaakceptowany przez Stały Komitet Rady Ministrów. Stało się to na posiedzeniu 11 grudnia 2025 r. Wciąż jednak nie został skierowany pod obrady rządu. Z naszych informacji wynika, że przed świętami nie trafi do porządku obrad. Zapytaliśmy Ministerstwo Zdrowia, kiedy rząd się nim zajmie, i czekamy na odpowiedź. To bardzo ważna nowelizacja, która wprowadza trzy istotne zmiany, choć jednej w nim zabrakło. Ze znikającego z uzasadnienia zdania można wnioskować, że była rozważana.\nKuszący aromat zostaje w wielorazówkach\nProjekt MZ zawiera trzy zakazy: zakaz e-papierosów jednorazowych, zakaz woreczków nikotynowych oraz zakaz beztytoniowych i roślinnych wkładów do podgrzewaczy tytoniu. W pierwotnej wersji, regulacja miała zawierać też czwarty: zakaz stosowania aromatów w płynach do e-papierosów. Teraz jednak go nie ma.\nW uzasadnieniu do projektu UD213 doszło do wykreślenia jednego zdania: \"Ponadto proponuje się by zakaz stosowania aromatów charakterystycznych w płynach do e-papierosów nikotynowych i beznikotynowych wszedł w życie z dniem 1.01.2026\".\nNa stronach Rządowego Centrum Legislacji można odnaleźć ten fragment w starszej wersji dokumentu — z czerwca br. Zniknął jednak w późniejszych odsłonach — już w październikowym dokumencie zdania zabrakło.\nFakt, że treść znalazła się w uzasadnieniu, lecz nie ma jej we właściwiej treści przepisów, może sugerować, że zniknęła jeszcze w trakcie prac resortu. Omyłkowo została jednak w uzasadnieniu, na co zwróciła uwagę branża nikotynowa.\nCzytaj też: E-papierosy podbijają polski rynek. Twórca popularnej marki budzi kontrowersje\nBranża walczyła o usunięcie zdania z uzasadnienia\nO tym, by nie podnosić zagadnienia z uzasadnienia, do przepisów, pisał do resortu zdrowia Związek Producentów Branży Vapingowej w oficjalnym piśmie. \"Wskazany fragment uzasadnienia projektu ustawy nie znajduje swojego odzwierciedlenia w proponowanych przepisach. Przedstawiony projekt ustawy nie zawiera propozycji regulacji prawnych dot. zakazu wprowadzenia do obrotu aromatów w płynach do elektronicznych papierosów, nikotynowych i beznikotynowych\" — napisał ZPBV w toku konsultacji publicznych projektu z czerwca.\nDla branży to istotna sprawa — zakaz stosowania smakowych płynów mógłby zablokować wzrost sprzedaży wielorazowych e-papierosów, które właśnie zastąpiły jednorazówki z racji korzystniejszego opodatkowania.\nMinisterstwo ogranicza dostęp\nW ustawie nadal zachowano trzy inne ograniczenia. To zakaz sprzedaży e-papierosów jednorazowych, zarówno z nikotyną, jak i bez, zakaz sprzedaży aromatyzowanych woreczków nikotynowych oraz zakaz sprzedaży beztytoniowych i roślinnych wkładów do podgrzewaczy tytoniu.\nPierwsze z nich jest już iluzoryczne — po obłożeniu akcyzą w wysokości 40 zł jednorazowych e-papierosów, produkty praktycznie zniknęły z rynku. Dwa pozostałe zakazy będą miały już realny wpływ na rynek.\nPo pierwsze mowa o woreczkach z nikotyną, które stały się m.in. tematem prezydenckiej kampanii wyborczej, gdy podczas debaty zażywał je Karol Nawrocki. Jeśli zakazane zostaną te smakowe, to legalne pozostaną tylko te o smaku tytoniu.\nTrzeci zakaz dotyczy wprowadzania do obrotu nowych wyrobów nikotynowych beztytoniowych, chyba że są produktami farmaceutycznymi (leczniczymi), wyrobami medycznymi lub środkiem spożywczym. \"Tego rodzaju wyroby powinny być wprowadzane do sprzedaży wyłącznie w reżimie farmaceutycznym\" — wskazuje ministerstwo zdrowia.\nTo oznacza, że zakaz objąłby m.in. nikotynowe wkłady do podgrzewaczy, a wyjąłby spod regulacji np. sprzedawane w aptekach gumy z nikotyną wykorzystywane w tzw. nikotynowej terapii zastępczej (NTZ). W tym przypadku zmian nie będzie i nadal będą możliwe smakowe produkty.\nProjekt ministerstwa zdrowia to najszerzej zakrojona propozycja legislacyjna dotycząca branży nikotynowej, choć niejedyna.\nJednocześnie resort finansów zapowiedział chęć \"uszczelnienia\" opodatkowania indukcyjnych podgrzewaczy, o czym pisaliśmy na łamach Business Insidera we wrześniu i na początku grudnia.\nWażne zmiany dla palaczy e-papierosów już od stycznia\nW drugiej połowie stycznia 2026 w Polsce wchodzi w życie zakaz sprzedaży aromatyzowanych wkładów tytoniowych do podgrzewania. To efekt uchwalonej w lutym nowelizacji tzw. ustawy tytoniowej. Aromat charakterystyczny to wyraźnie wyczuwalny smak lub zapach inny niż tytoniowy. Odnosi się to do wkładów tytoniowych, które mają wyraźnie wyczuwalny smak lub zapach owocowy, przyprawowy, ziołowy, cukierkowy, mentolowy, waniliowy lub inny.\nJeśli zakazy wynikające z UD213 obejmą też woreczki nikotynowe, to w legalnej sprzedaży na polskim rynku pozostaną tylko dwie grupy \"smakowych\" produktów z nikotyną: e-papierosy oraz wspomniane produkty NTZ.", "content_hash": "74dadc91bc0bf32f58f5e6eb57009c560ef7fb857965e1813eeadd7d80952f46", "text_len": 5501}
{"schema_version": 1, "id": "8b93b0beef2240a5808033f4e5e3238537b7e0b3", "url": "https://businessinsider.com.pl/prawo/karol-nawrocki-oglasza-zmiany-nowe-zasady-spadkow-i-darowizn-od-2026-r/p1l3js4", "title": "Podatek od spadków i darowizn. Karol Nawrocki dał zielone światło", "category": "Prawo", "scraped_at": "2025-12-23T04:13:06.844864Z", "text": "Podatek od spadków i darowizn. Karol Nawrocki dał zielone światło\nKarol Nawrocki podpisał nowelizację ustawy o podatku od spadków i darowizn — poinformowała kancelaria prezydenta. Zmiany Co to oznacza dla podatników?\n- Dotychczas obowiązek podatkowy pojawiał się z chwilą nabycia spadku, czyli już w momencie śmierci spadkodawcy\n- Teraz zmienia się moment powstania obowiązku podatkowego\n- Po zmianach podatnik będzie mógł złożyć wniosek o przywrócenie terminu\n- Więcej informacji o biznesie znajdziesz na stronie Businessinsider.com.pl\nPrezydent Karol Nawrocki podpisał nowelizację ustawy o podatku od spadków i darowizn — poinformowała w czwartek kancelaria prezydenta. Nowe przepisy zmieniają kluczowy moment powstania obowiązku podatkowego przy dziedziczeniu majątku.\nPodatek od spadków. Karol Nawrocki dał zielone światło\nDalsza część artykułu pod materiałem wideo:\nDotychczas obowiązek podatkowy pojawiał się z chwilą nabycia spadku, czyli już w momencie śmierci spadkodawcy. W praktyce oznaczało to, że spadkobierca, nawet jeśli nie był świadomy dziedziczenia, automatycznie podlegał opodatkowaniu. Brak złożenia oświadczenia o przyjęciu lub odrzuceniu spadku w ciągu 6 miesięcy skutkował jego przyjęciem i koniecznością rozliczenia podatku.\nNowelizacja przesuwa ten moment. Zgodnie z nowymi przepisami, obowiązek podatkowy pojawi się dopiero w chwili uzyskania dokumentów potwierdzających przyjęcie spadku. Chodzi o uprawomocnienie się orzeczenia sądu o stwierdzeniu nabycia spadku, zarejestrowanie aktu poświadczenia dziedziczenia lub wydanie europejskiego poświadczenia spadkowego.\nPrzywrócenie terminu zgłoszenia spadku\nNowe regulacje wprowadzają także możliwość przywrócenia terminu do zgłoszenia nabycia własności rzeczy lub praw majątkowych. Dotychczas niedotrzymanie tego terminu skutkowało utratą zwolnienia podatkowego, co dotykało zwłaszcza członków najbliższej rodziny, którzy nie zgłosili nabycia majątku w określonym czasie.\nPo zmianach podatnik będzie mógł złożyć wniosek o przywrócenie terminu, jeśli uprawdopodobni, że niedotrzymanie terminu nie nastąpiło z jego winy. Podobne rozwiązanie obejmuje przypadki nabycia przedsiębiorstwa lub udziału w nim w drodze dziedziczenia lub zapisu windykacyjnego.\nMożliwość wzruszenia decyzji organu podatkowego\nW ustawie znalazły się również przepisy pozwalające na wzruszenie decyzji organu podatkowego, jeśli ten odmówi przywrócenia terminu. Jeżeli sąd administracyjny przywróci termin na skutek skargi podatnika, możliwe będzie uchylenie decyzji odmownej i umorzenie postępowania podatkowego.\nNowelizacja ustawy o podatku od spadków i darowizn wejdzie w życie po 14 dniach od jej ogłoszenia w Dzienniku Ustaw.", "content_hash": "f10776fe11281767187487cf7e1d2bb32cf9629844c4ceee2de78fe8f1a99fb5", "text_len": 2674}
{"schema_version": 1, "id": "3be6102b74eb3b313dfd57d301ec37eb7fb279d6", "url": "https://businessinsider.com.pl/prawo/nbp-bedzie-dalej-mial-straty-jest-list-prezesa-adama-glapinskiego/vkhqb54", "title": "Prezes NBP napisał list i skrytykował zmiany proponowane przez rząd", "category": "Prawo", "scraped_at": "2025-12-23T04:13:04.403502Z", "text": "Prezes NBP napisał list i skrytykował zmiany proponowane przez rząd\nNarodowy Bank Polski w ostatnim czasie nie mógł się pochwalić zyskami i tym samym nie mógł wesprzeć finansowo budżetu państwa. Prezes NBP nie wyklucza, że tak będzie też w kolejnych latach. Wskazuje, od czego to zależy i krytykuje pomysły na zmiany dotyczące m.in. tego aspektu działalności banku.\nW piątek na stronie Rządowego Centrum Legislacji został opublikowany list prezesa NBP Adama Glapińskiego do sekretarza Stałego Komitetu Rady Ministrów Mariusza Skowrońskiego, dotyczący projektu nowelizacji ustawy o NBP. Krytycznie ocenił projektowane zmiany.\nDalsza część artykułu znajduje się poniżej materiału wideo\nAdam Glapiński krytykuje propozycje zmian w ustawie o NBP\n\"NBP (…) wskazał, że projekt ustawy nie wprowadza np. możliwości zabezpieczania się przez NBP przed pełnym spektrum ryzyka finansowego, na jakie bank jest narażony, a nie tylko ryzykiem kursowym oraz możliwości pokrywania skumulowanych strat NBP zyskami wypracowanymi w kolejnych latach, co byłoby zgodne z przeważającą praktyką innych banków centralnych Europejskiego Systemu Banków Centralnych (ESBC)\" — napisał szef NBP.\nZobacz także: Adam Glapiński doceni \"swojego\" człowieka? Nieoficjalne przecieki\n\"Wskazujemy jednocześnie, że NBP poniósł stratę za 2024 r. oraz wysoce prawdopodobny jest ujemny wynik finansowy NBP w 2025 r. Nie można również wykluczyć straty NBP w kolejnych latach, w sytuacji, gdy utrzymają się obecnie dominujące tendencje aprecjacyjne kursu złotego do walut obcych. Z tego względu, wskazanie szerszych niż obecnie istniejące możliwości pokrywania przez NBP strat bilansowych, które na koniec 2024 r. przekroczyły już 60 mld zł, a na koniec 2025 r. prawdopodobnie zbliżą się do 100 mld zł, jest sprawą niezwykle pilną i ważną\" — podkreślił Glapiński.\nUstawa o NBP do zmiany. Co zakładają?\nProjekt nowelizacji ustawy o NBP zakłada m.in., że zarząd NBP będzie musiał uchwalać obok planu finansowego na dany rok również prognozę planu finansowego banku centralnego na kolejne trzy lata, a także co miesiąc uchwalać przewidywanie wykonanie planu finansowego NBP.\nTe dokumenty — zatwierdzane przez Radę Polityki Pieniężnej — miałyby trafiać do Ministerstwa Finansów, podobnie jak informacja o \"wstępnym wykonaniu planu finansowego NBP oraz informacji o ostatecznym wykonaniu planu finansowego NBP za rok poprzedni, w terminie do 15 marca\".\nZobacz także: Dane NBP przebiły najśmielsze prognozy ekonomistów. Co mówią o gospodarce?\n\"Samo arbitralne wprowadzenie obowiązku sporządzania prognoz trzyletnich, bez przyjmowania uzasadnionych argumentów prezentowanych przez NBP — jest przykładem ingerencji rządu w funkcjonowanie NBP, która jednocześnie wykracza poza zakres uchwały Rady Ministrów (…), postulującej ustanowienie prawnego mechanizmu komunikacji pomiędzy NBP i MF w procesie opracowywania projektu budżetu państwa (…). To nie przypadek, że NBP nie sporządzał dotąd trzyletnich prognoz wyniku finansowego nawet na użytek własny — wartość informacyjna takich prognoz byłaby po prostu na tyle nikła, że nie uzasadniałaby kosztów realizacji dodatkowego procesu prognostycznego przez NBP\" — dodał prezes NBP.", "content_hash": "d0d4e5ceae38a761b0a64e2dc4f08e30ce18c83d16c10ed359042df7cca7b342", "text_len": 3173}
{"schema_version": 1, "id": "2318894554b2923d2bc2f4d48fdbeff54874e6a6", "url": "https://businessinsider.com.pl/prawo/odsetki-frankowiczow-moga-byc-zagrozone-czy-tsue-przyjdzie-z-odsiecza/jx6f9p4", "title": "Frankowiczu, uważaj na rozliczenie. Twoje odsetki mogą być zagrożone [OPINIA]", "category": "Prawo", "scraped_at": "2025-12-23T04:13:10.394401Z", "text": "Tysiące Polaków walczących z bankami wciąż nie mogą być pewni, jak ostatecznie zostaną rozliczone ich unieważnione umowy. Niektóre stosowane obecnie przez sądy metody mogą sprawić, że portfel przeciętnego kredytobiorcy będzie znacznie chudszy, niż zakładano. Choć sądy często stają po stronie klientów, sposób wyliczania należnych pieniędzy budzi ogromne emocje i kontrowersje prawne. W tle toczy się ważna bitwa przed Trybunałem Sprawiedliwości UE, która może na nowo zdefiniować zasady gry.\nStosowanie teorii salda w rozliczeniach stron nieważnej umowy kredytowej oraz ograniczanie konsumentom prawa do odsetek nie mają żadnych podstaw prawnych. Sądy, które stosują teorię salda lub na jakiejkolwiek innej podstawie ograniczają konsumentom prawo do odsetek, naruszają prawo UE — pisze w opinii dla Business Insidera radca prawny Radosław Górski, reprezentujący konsumentów w sporach prawnych z bankami.\nZobacz także: Frankowicze dostają wezwania. Być może będą musieli zapłacić bankom wysokie odsetki\n1. Co dzieje się w polskim orzecznictwie w zakresie rozliczenia nieważnej umowy kredytowej\nCzytaj także w BUSINESS INSIDER\nW polskich sprawach o ustalenie nieważności umowy kredytu (w szczególności w sprawach \"frankowych\") trwa spór, który z punktu widzenia zwykłego kredytobiorcy można streścić w następujący sposób: czy po stwierdzeniu nieważności umowy konsument ma prawo uzyskać zwrot wszystkich zapłaconych bankowi kwot wraz z odsetkami liczonymi od dnia wezwania banku do zapłaty (teoria dwóch kondykcji), czy też jakiekolwiek pieniądze należą mu się dopiero po \"rozliczeniu\" wypłaconego przez bank kapitału (teoria salda).\nTeoria dwóch kondykcji oznacza, że po stwierdzeniu nieważności umowy każda strona ma swoje odrębne roszczenie o zwrot tego, co świadczyła — niezależnie od tego, że jednocześnie może być dłużnikiem drugiej strony. Konsument może żądać zwrotu wszystkich wpłat, a bank — jeżeli chce — może żądać zwrotu wypłaconego kapitału.\nTeoria salda z perspektywy konsumenta oznacza natomiast, że świadczenia konsumenta stają się \"nienależne\" dopiero wtedy, gdy łączna suma wpłat przekroczy kapitał. I co najważniejsze: teoria salda zakłada automatyczną kompensację z urzędu, bez oświadczenia o potrąceniu.\nNietrudno zauważyć, że na poziomie praktyki orzeczniczej w Polsce uformowała się duża grupa wyroków, które stosują tzw. teorię salda lub ograniczają konsumentom prawo do odsetek (np. zasądzając je dopiero od prawomocności wyroku i tylko od \"nadpłaty\" ponad kapitał). Takie negatywne dla konsumentów praktyki sądów są stosowane w całym kraju — i pojawiają się także w orzecznictwie Sądu Najwyższego.\nProblem polega na tym, że stosowanie teorii salda i pozbawianie konsumentów prawa do odsetek nie znajdują podstaw prawnych. Takie praktyki są z pewnością na rękę bankom, chroniąc je przed ekonomicznymi skutkami sankcji za stosowanie nieuczciwych postanowień umownych.\n2. Jestem pełnomocnikiem konsumentów w sprawie C-510/25. O co pyta polski sąd?\nJestem pełnomocnikiem konsumentów w sprawie prejudycjalnej C-510/25 (tzw. Adazik), skierowanej do TSUE przez Sąd Okręgowy w Warszawie. Sprawa dotyczy skutków stwierdzenia nieważności umowy kredytowej zawartej z konsumentami, zawierającej nieuczciwe postanowienia umowne.\nO co warszawski sąd pyta TSUE (w uproszczeniu)?\nCzy art. 6 ust. 1 w związku z art. 7 ust. 1 dyrektywy 93/13/EWG sprzeciwiają się rozliczeniu w modelu \"teorii salda\", w którym sąd z urzędu kompensuje roszczenie konsumenta o zwrot świadczeń z roszczeniem banku o zwrot kapitału, a w rezultacie konsument \"nabywa\" roszczenie dopiero po przekroczeniu wypłaconego kapitału?\nCzy te same przepisy sprzeciwiają się ograniczaniu prawa konsumenta do odsetek za opóźnienie od wszystkich świadczeń spełnionych na rzecz banku w wykonaniu nieważnej umowy kredytowej?\nSąd w Warszawie, który skierował do TSUE pytania prejudycjalne, ma poważne wątpliwości co do zgodności z prawem stosowania teorii salda oraz co do pozbawiania konsumentów prawa do odsetek, czemu wyraz dał w uzasadnieniu postanowienia o skierowaniu sprawy do Trybunału.\nOdpowiedź TSUE na tak postawione pytania ostatecznie wyjaśni, czy znaczna grupa sędziów w Polsce orzeka sprzecznie z prawem Unii Europejskiej.\nW mojej ocenie argumenty przemawiają za tym, że pozbawianie konsumentów odsetek i stosowanie teorii salda (rozumianej jako automatyczna kompensacja z urzędu) narusza prawo UE. Podzielam więc wątpliwości Sędziego Tomasza Niewiadomskiego, który skierował do Trybunału pytania prejudycjalne.\n3. Aktualny etap postępowania przed TSUE: pisma złożone, czekamy na dalsze decyzje proceduralne\nW opisanej wyżej sprawie prejudycjalnej strony przedstawiły już stanowiska na piśmie (ja również złożyłem do TSUE pisemne uwagi).\nTeraz — jak w każdej sprawie prejudycjalnej — przed Trybunałem pozostaje decyzja, czy zostanie wyznaczona rozprawa (nie zawsze jest wyznaczana), a następnie kiedy zapadnie rozstrzygnięcie.\n4. Dlaczego teoria salda jest nie do obrony ze względu na jej sprzeczność z prawem\nW mojej ocenie teoria salda to konstrukcja, która osłabia ochronę konsumenta i jest sprzeczna z celami dyrektywy 93/13: zamiast usuwać skutki nieuczciwych warunków i przywracać równowagę — chroni interes nieuczciwego przedsiębiorcy i premiuje banki, które na takim rozliczeniu wychodzą bardzo korzystnie.\nNajważniejsze, praktyczne skutki teorii salda:\n- Konsument z reguły traci samodzielne roszczenie o zwrot większości wpłat i traci przy tym podstawę do naliczania odsetek za okres od wezwania, dopóki sam nie \"nadpłaci\" kapitału\n- Rozliczenie na podstawie teorii salda jest szczególnie niekorzystne dla tych konsumentów, którzy spłacali swoje kredyty w walutach obcych. Tracą oni bowiem możliwość odzyskania od banku wpłaconych rat w CHF, które mogliby następnie sprzedać po aktualnym kursie — często nawet znacząco wyższym niż kurs obowiązujący w dniu spłaty poszczególnych rat.\n- Dla zobrazowania, jak dalece niekorzystne dla konsumenta jest stosowanie teorii salda, można posłużyć się następującym przykładem. Jeżeli konsument przekazał bankowi łącznie 100 000 CHF, to w ramach teorii dwóch kondykcji odzyskiwałby całą tę kwotę w walucie obcej, tj. 100 000 CHF (co przy aktualnym kursie ok. 4,50 zł/CHF odpowiada kwocie ok. 450 000 zł), powiększoną ewentualnie o należne odsetki. Z kolei teoria salda zaliczyłaby wpłacone przez konsumenta 100.000 CHF na poczet kapitału kredytu według kursu CHF z dnia dokonania poszczególnych wpłat. Przyjmując dla uproszczenia, że średni kurs CHF w czasie spłaty kredytu wynosił 2,50–3,00 zł, świadczenie konsumenta zostaje rozliczone według historycznego kursu nabycia waluty, a jego wartość wyniosłaby jedynie około 250 000–300 000 z (a więc 150 000 — 200 000 zł mniej)\n- Bank nie ponosi negatywnych konsekwencji przewlekania postępowań, bo dopóki kapitał kredytu nie jest spłacony, bank nic nie oddaje konsumentowi i nie płaci mu odsetek.\n- Bank jest faktycznie premiowany w sporach o przedawnienie, bo automatyczne \"zbilansowanie\" może mu pozwalać odzyskać kapitał nawet przy wieloletniej bierności.\n- Ryzyko kosztów procesu przesuwa się na konsumenta: gdy konsument pozywa o całość swoich świadczeń, przy zastosowaniu teorii salda może zostać uznany za przegrywającego spór i obciążony kosztami.\nTo jest — w mojej ocenie — lista najważniejszych negatywnych dla konsumentów skutków, których dyrektywa 93/13 właśnie ma nie dopuszczać.\n5. Dla równowagi: teoria salda bywa przedstawiana jako ochrona przed pozwami banków o kapitał. Tyle że nie trzeba stosować działań sprzecznych z prawem UE, aby chronić konsumenta przed pozwem banku.\nZwolennicy teorii salda stoją na stanowisku, że teoria salda chroni konsumentów przed pozwami banków o zwrot kapitału, argumentując, że zasadę rozliczeń w oparciu o teorię salda rzekomo wprowadził Trybunał Sprawiedliwości UE w wyroku C-396/24.\nKoszt takiej \"ochrony\" konsumenta jest jednak bardzo wysoki — konsument uzyskuje bowiem znacznie mniejszą kwotę (i mam tutaj na myśli nie tylko utracone odsetki, ale również utracone prawo do zwrotu wszystkich wpłat w walucie obcej z korzyściami na różnicy kursowej).\nPrzede wszystkim jednak taka ochrona konsumenta przed nieuzasadnionym wzbogaceniem banku jest już wbudowana w standard unijny — bez potrzeby automatycznej kompensacji z urzędu i konieczności stosowania sprzecznej z prawem teorii salda.\nW moich uwagach w sprawie prejudycjalnej wskazywałem, że wyrok TSUE z 19 czerwca 2025 r. w sprawie C-396/24 stał się w Polsce źródłem rozbieżnych (i — moim zdaniem — błędnych) interpretacji. Część sądów i część rynku bankowego uznała, że TSUE we wskazanym wyroku zakwestionował zasadę dwóch kondykcji i dopuścił saldo.\nMoje stanowisko dotyczące tego wyroku jest inne: TSUE we wskazanym wyroku nie wprowadził teorii salda i nie nakazał kompensowania roszczeń z urzędu.\nTrybunał powiedział jedynie, że jeśli to bank dochodzi zwrotu kapitału, odmawiając konsumentowi zwrotu jego należności, sąd krajowy ma uwzględnić kwoty już spłacone przez konsumenta tak, żeby bank nie odzyskał więcej, niż rzeczywiście świadczył, i nie naraził w ten sposób konsumenta na dodatkowe koszty oraz trudności z rozliczeniem. Takie rozliczenie może jednak następować w ramach instrumentów przewidzianych w prawie krajowym (np. po skutecznym zgłoszeniu potrącenia), a nie w drodze automatycznej kompensacji z urzędu.\nOchrona konsumenta nie wymaga więc uciekania się do stosowania sprzecznej z prawem teorii salda. Wystarczy uczciwie zastosować to, co TSUE wskazał w C-396/24 — bez tworzenia w polskich wyrokach mechanizmu, który \"przy okazji\" obcina konsumentowi odsetki i ogranicza jego roszczenia.\n6. Odsetki od wezwania to warunek realnej ochrony konsumenta i hamulec dla przewlekania sporów\nW Polsce wciąż spotykam uzasadnienia, w których sąd mówi mniej więcej tak: \"odsetki od wezwania to uprzywilejowanie konsumenta\" i \"bank nie powinien płacić, dopóki nie ma prawomocnego wyroku\". Tego rodzaju orzeczenia również zostały przeze mnie przedstawione Trybunałowi jako przykład praktyki, która — w mojej ocenie — jest w sposób rażący sprzeczna z prawem UE.\nJeżeli bank zatrzymuje pieniądze konsumenta mimo wezwania do zapłaty i odmawia ich zwrotu, to tym samym korzysta z cudzych środków, a odsetki są zwykłą konsekwencją opóźnienia w rozliczeniach.\nW moim stanowisku odwoływałem się do tego, że w wyroku z 15 czerwca 2023 r. w sprawie C-520/21 TSUE wskazał przecież, iż strony nieważnej umowy mogą — zgodnie z prawem krajowym —dochodzić m.in. ustawowych odsetek za opóźnienie liczonych od dnia wezwania do zapłaty.\nOdsetki mają także funkcję prewencyjną: mają zniechęcać przedsiębiorców do przewlekania postępowań i \"przetrzymywania\" pieniędzy konsumentów.\nCo więcej, TSUE we wcześniejszych orzeczeniach sprzeciwiał się wykładni, zgodnie z którą konsument miałby prawo do odsetek dopiero od chwili złożenia dodatkowego oświadczenia (np. o świadomości skutków nieważności), jeśli wcześniej już wezwał do zapłaty.\nJeśli więc polski sąd mówi konsumentowi: \"odsetki dopiero od prawomocności\", to skutek będzie następujący: bank może procesować się latami, składać apelacje i skargi kasacyjne — i robić to praktycznie bez kosztu korzystania z pieniędzy konsumenta i bez żadnych konsekwencji. W mojej ocenie taka interpretacja przepisów zachęca do przewlekania sporów i jest sprzeczna z celami dyrektywy 93/13/EWG.\nPodsumowanie\nW sprawie C-510/25 polski sąd zadał pytania, które — moim zdaniem — są dziś kluczowe dla jednolitości orzecznictwa, efektywności ochrony konsumenta i odstraszającej funkcji dyrektywy 93/13, i dotyczą zarówno frankowiczów, jak i złotówkowiczów (którzy w ciągu kilku lat w wielu sprawach również będą wygrywać z bankami).\nMoja opinia jest jednoznaczna:\n- dyrektywa 93/13 sprzeciwia się teorii salda, jeśli ma ona działać jako automatyczna kompensacja z urzędu, pozbawiająca konsumenta roszczenia i odsetek;\n- prawo do odsetek od dnia wezwania do zapłaty jest elementem skutecznej ochrony;\n- każde rozwiązanie — sądowe albo legislacyjne — które będzie prowadziło do \"salda\" lub do ograniczania prawa do odsetek, będzie w sprzeczności z prawem UE, bo osłabi efekt odstraszający dyrektywy 93/13 i utrwali przewagę ekonomiczną przedsiębiorcy nad konsumentem.\nDotyczy to również skutków potrącenia wzajemnych świadczeń: niektóre sądy w Polsce — moim zdaniem bezpodstawnie — pozbawiają bowiem konsumentów prawa do odsetek na tej podstawie, że banki zgłosiły zarzuty potrącenia, które rzekomo mają \"kasować\" prawo do odsetek od potrąconych kwot.\nMam więc nadzieję, że ustawodawca przemyśli każdą swoją decyzję w tej kwestii i zdoła oprzeć się lobby bankowemu.\nApeluję również do sędziów, którzy stosują już opisane wyżej praktyki, aby powstrzymali się ze stosowaniem teorii salda i pozbawianiem konsumentów odsetek do czasu wydania wyroku w sprawie C-510/25. Unikniemy w ten sposób konieczności uchylania lub zmiany sprzecznych z prawem wyroków.\nAutor: Radosław Górski, radca prawny, prowadzi własną kancelarię", "content_hash": "b912bba992440c152436c55afaba971b2e0782527d81193ebc0814929bfb5bfb", "text_len": 12922}
{"schema_version": 1, "id": "84637a94a8829b7f2a46d07e470c5ddf524d7d4a", "url": "https://businessinsider.com.pl/prawo/opinie", "title": "Opinie", "category": "Prawo", "scraped_at": "2025-12-23T04:12:57.149835Z", "text": "\"Ratowanie budżetu przed załamaniem nie legitymizuje naruszania konstytucji\" — pisze konstytucjonalista prof. Ryszard Piotrowski w opinii przygotowanej na zlecenie Związku Banków Polskich. Zdaniem profesora projekt narusza trzy zasady. Jego opinia to prawna broń banków przeciwko podwyższeniu CIT dla instytucji finansowych. Rząd potrzebuje wpływów, aby spiąć budżet na 2026 r.\nJak nie drzwiami, to oknem. Tak można określić nową metodę koalicji na obejście weta prezydenta. Jak inaczej bowiem nazwać sytuację, gdy z jednej strony rząd już kończy prace nad projektem zwiększającym akcyzę na alkohol, podatek od hazardu i opłatę cukrową, a z drugiej rozpoczyna pracę nad niemal identycznym?\nProjekt ustawy przygotowany przez ministra sprawiedliwości Waldemara Żurka, który ma uregulować status tzw. neosędziów, nie rozwiązuje problemu praworządności — ostrzega Bartosz Pilitowski. Prezes Fundacji Court Watch Polska w rozmowie z Business Insider Polska mówi, dlaczego przepisy w obecnym kształcie łamią konstytucję, grożą falą skarg do europejskich trybunałów i zamiast wyciszyć spór, mogą jeszcze go zaostrzyć.\nProf. Marcin Wiącek, rzecznik praw obywatelskich, rzuca nowe światło na uchwałę Sądu Najwyższego, w której pojawia się wyrok niebyły. Nie chce jej komentować wprost, ale w rozmowie z Business tłumaczy, w jakich konkretnych okolicznościach można uznać orzeczenia SN za nieistniejące. To skutek wyroku TSUE. Zdaniem rzecznika z jednej strony problem nie dotyczy wyłącznie Izby Kontroli Nadzwyczajnej i Spraw Publicznych, z drugiej nie wszystkich sędziów powołanych przez neoKRS.\nOdpowiedzialność za problemy z KPO ponosi Ministerstwo Funduszy i Polityki Regionalnej, któremu szefuje Katarzyna Pełczyńska-Nałęcz. Tak uważa radca prawny dr Krzysztof Brysiewicz, który specjalizuje się w funduszach unijnych. Mówi wprost: — Za powstanie większości nieprawidłowości — przez wadliwe skonstruowanie warunków dofinansowania — odpowiada ona i podlegli jej urzędnicy. I wyjaśnia, dlaczego mimo głośnych zapowiedzi nie ma podstaw do rozliczenia przedsiębiorców i skutecznego zobowiązania do zwrotu dofinansowania.\nZgodnie z konstytucją to rząd odpowiada za prowadzenie polityki wewnętrznej i zewnętrznej. Prezydent nie jest ośrodkiem konkurencyjnej władzy wykonawczej ani ośrodkiem sprawowania nadzoru nad rządem. Nikt mu takich uprawnień nie nadał — mówi Maciej Berek, minister w Kancelarii Premiera. W rozmowie z Business Insider Polska podaje szczegóły nowego programu rządu i wyjaśnia, skąd będą pieniądze na jego realizację.\nBanki od dawna są na cenzurowanym — zarzuca im się niemal wszystko, często bez większych podstaw — pisze adwokat Wojciecha Wandzel z kancelarii KKG Legal. Jego zdaniem szczególnie absurdalny jest jeden z ostatnich zarzutów, które pojawiły się w Business Insider Polska po opinii Rzecznika Generalnego TSUE. Chodzi o twierdzenie, że banki miały łamać przepisy przy umowach zawieranych przed 2017 r. Problem w tym, że mowa o regulacjach, które… wtedy jeszcze nie istniały. Mec. Wandzel polemizuje też z innymi stwierdzeniami.\nJuż 11 września poznamy opinię Rzecznika Generalnego Trybunału Sprawiedliwości Unii Europejskiej w sprawie dotyczącej stawki WIBOR. Na sam wyrok poczekamy jeszcze co najmniej kilka miesięcy, ale opinia będzie jego zapowiedzią. Tomasz Leśko, radca prawny, wyjaśnia, o co toczy się gra w tym sporze. Gra toczy się o stabilność gospodarki i pewność prawa, które opierają się na dotrzymywaniu umów i przewidywalności orzecznictwa.\nJednym z argumentów podnoszonych przez kredytobiorców i ich pełnomocników w sporach dotyczących kredytów złotowych, jest rzekomy brak nadzoru nad procesem ustalania wskaźnika WIBOR. Prawnicy Joanna Róg-Dyrda oraz Tomasz Orczykowski obalają wszystkie mity na temat braku nadzoru. Przekonują, że nadzór nad WIBOR-em miał co prawda w poszczególnych latach różny charakter, ale od początku był zinstytucjonalizowany. Wskazują też, że do kontroli organów administracji powołane są sądy administracyjne, a nie powszechne rozstrzygające spory kredytowe. Ich argumenty mogą się okazać orężem, także przed TSUE.\nPierwsze posiedzenie pełnego składu Trybunału Stanu w tej kadencji przeszło do historii. Wszystko przez awanturę w sprawie immunitetu Małgorzaty Manowskiej. Może się okazać, że będzie to jednocześnie ostatnie posiedzenie, choć nie musi. Od tego, co się wydarzy, będzie bowiem zależało, czy pierwsza prezes Sądu Najwyższego straci fotel przewodniczącej, na czym zależy koalicji rządzącej. Oto stan gry na dziś i możliwe scenariusze.\nKażdy przedsiębiorca, decydując się na udział w programie pomocowym realizowanym przez Polski Fundusz Rozwoju, zaakceptował możliwości żądania zwrotu udzielonych środków na podstawie rekomendacji zewnętrznych podmiotów — przekonuje Anna Olechowicz, radca prawny. I na konkretnych przykładach pokazuje, że dokumenty przekazane przez CBA w toku postępowań sądowych wskazują wprost, że pomoc uzyskały także podmioty, które nadużyły zaufania państwa.\nZ dostępnych danych wynika, że Polski Fundusz Rozwoju skierował już ponad 16 tys. wezwań do zapłaty oraz kilka tysięcy pozwów przeciwko przedsiębiorcom. Z doświadczeń kancelarii Sobota Jachira wynika jednak, że część roszczeń Funduszu może być skutecznie podważona w sądzie. I nie chodzi tylko o sprawy, których podstawą była negatywna rekomendacja CBA. Mec. Łukasz Musiał pokazuje wygrany spór o zwrot umorzonej subwencji.\nProjekt nowej ustawy o kredycie konsumenckim oznacza fundamentalne zmiany dla przedsiębiorców świadczących usługi odroczonych płatności. Kierunek wytyczony przez unijną dyrektywę często będzie wiązać się z koniecznością przedefiniowania modeli biznesowych. Dlaczego? Krok po kroku wyjaśnia dr Wanesa Choptiany-Mańka z Uniwersytetu WSB Merito w Warszawie.\nW ostatnim czasie w mediach społecznościowych pojawia się wiele wypowiedzi dotyczących tzw. sankcji kredytu darmowego (SKD) jako prostego sposób na \"odzyskanie\" pieniędzy z zawartych wcześniej umów kredytowych (kredytów gotówkowych). Adwokat Wojciech Wandzel z kancelarii KKG Legal, na sprawę patrzy inaczej i przedstawia drugą stronę medalu. Zwraca uwagę, że rynek roszczeń z tytułu SKD jest zdominowany przez firmy odszkodowawcze i parakancelarie.\nChoć są wakacje, to w debacie publicznej nie milkną dyskusje o skutkach zniesienia prac domowych przez ministrę edukacji Barbarę Nowacką przy akceptacji premiera Donalda Tuska. Nauczyciele i rodzice w tej decyzji widzą przyczyny pogorszenia wyników uczniów. Adwokat Grzegorz Prigan idzie krok dalej. Analizuje czy polityczna decyzja, która jego zdaniem przyczyniła się do edukacyjnej ruiny, może skutkować odpowiedzialnością przed Trybunałem Stanu.\nNa stronach Rządowego Centrum Legislacji opublikowany został kolejny projekt ustawy o zmianie ustawy o świadczeniu usług drogą elektroniczną oraz niektórych innych, który wdraża unijne rozporządzenie DSA (Akt o usługach cyfrowych). Dorota Głowacka i Anna Obem z Fundacji Panoptykon zwracają uwagę, że Ministerstwo Cyfryzacji uwzględniło wiele postulatów organizacji broniących wolności w sieci, ale możliwość odwołania się od niesłusznie nałożonej blokady wciąż jest ograniczona.\nWarszawski Sąd Okręgowy zapytał Trybunał Sprawiedliwości Unii Europejskiej o fundamentalną kwestię, ważną dla blisko 200 tys. spraw. \"Orzeczenie Trybunału zaważy na tym, czy polscy frankowicze będą mogli dalej dochodzić pełnego zwrotu wszystkich wpłat na rzecz banków i odsetek\" — piszą w komentarzu dla Business Insidera Radosław Górski i Piotr Pląska, którzy reprezentują konsumentów w tej konkretnej sprawie. I wyjaśniają w siedmiu punktach stanowisko sądu, ale także tłumaczą, dlaczego nie powinno być wątpliwości tam, gdzie od dawna już ich nie było.\nRozgorzała ostatnio burzliwa debata dotycząca działań Marcina Kubiczka, syndyka Getin Noble Banku, ale też Idea Banku. W rozmowie z Business Insider Polska Marcin Kubiczek odpowiada na pytania o konflikt interesów, jak dobiera sobie współpracowników, ile kosztują spory z frankowiczami, ale nie tylko.\nWraz z dynamicznym rozwojem rynku kryptowalut rośnie również potrzeba jego skutecznej regulacji — zarówno w zakresie przeciwdziałania nadużyciom finansowym, jak i zapewnienia przejrzystości podatkowej. W odpowiedzi na te wyzwania Unia Europejska wprowadza zmiany, które mają ujednolicić zasady obrotu aktywami cyfrowymi. Adwokat Tomasz Konarzewski z kancelarii Tomczykowski Tomczykowska wyjaśnia obowiązujące zasady rozliczania się z przychodów z kryptowalut i ostrzega przed skutkami zmian w prawie.\nOd 13 lipca obowiązuje duża część przepisów tzw. pierwszego rządowego pakietu deregulacyjnego. Ustawa wprowadza elektroniczne umowy leasingu, mniej kontroli w firmach, wiele uproszczeń dla prowadzenia działalności gospodarczej. Przede wszystkim przewiduje istotne zmiany w postępowaniu administracyjnym. Sześć najważniejszych opisuje radca prawny Dariusz Rosolski z kancelarii BLSK. Wyjaśnia czym są doręczenia zastępcze, decyzje \"hybrydowe\" czy nowe zasady autokontroli.\n28 czerwca 2025 r. to data, która na zawsze zmieniła oblicze marketingu w Polsce, jak również w całej Unii Europejskiej. W tym dniu weszła w życie ustawa o zapewnieniu dostępności w produktach i usługach. Dla marketerów oznacza to konieczność fundamentalnej rewizji strategii, procesów i narzędzi komunikacji z klientami. Co muszą zrobić, jak wesprzeć swoje firmy? Na trudne pytania odpowiada Magdalena Murzyn z Uniwersytetu WSB Merito we Wrocławiu.\nUchwała Sądu Najwyższego stwierdzająca ważność wyborów prezydenckich jest jak kawałek błękitnego nieba w czasie politycznego sztormu. Teraz ruch należy do marszałka Sejmu Szymona Hołowni, który już zdecydował, co zrobi. Wybrał łagodny kurs i zapowiedział, że odbierze przysięgę prezydencką od Karola Nawrockiego. Nie chce kierować nas w oko konstytucyjnego cyklonu, czego domaga się część polityków.\nKomentarze po wyrokach TSUE w sprawach tzw. frankowiczów przyzwyczaiły opinię publiczną do panującego dwugłosu środowisk reprezentujących przeciwne strony sporu. Radca prawny Wojciech Bochenek uważa, że od czasów sprawy Dziubak przekonaliśmy się, że tu nie ma przegranych i zarówno konsumenci, jak i banki mogą z nich wyciągnąć coś dla siebie. — Opinie, tezy oraz komentarze najlepiej weryfikuje upływający czas i spadające kartki kalendarza, oraz co najważniejsze dla prawników, kierunek, w jakim ukształtowało się orzecznictwo — zwraca uwagę pełnomocnik konsumentów.\nNasza strategia postawi z głowy na nogi polskie mieszkalnictwo — deklaruje Tomasz Lewandowski, wiceminister rozwoju i technologii. Podkreśla, że skoro zwiększą się wydatki na budownictwo społeczne, to powinny być efektywnie wydawane. — Jeżeli chcemy położyć na stole miliardy złotych na budownictwo komunalne i społeczne, jeżeli mam tego z przekonaniem bronić w Sejmie, to musimy uporządkować system. Bez tego, to byłby populizm, a nie mądra polityka mieszkaniowa — podkreśla w rozmowie z Business Insider Polska.\nPolskie prawo spadkowe stoi u progu rewolucji. Czy Polska ma szansę wyprzedzić inne kraje i jako pierwsza w Europie wprowadzić regulacje dotyczące testamentu audiowizualnego? — Tak, ale pod warunkiem, że ustawodawca odważy się wyjść naprzeciw zmieniającym się potrzebom społecznym i technologicznym, a także towarzyszącym temu rozwojowi zagrożeniom — odpowiada radca prawny Karolina Rybak. Pierwszy krok został już uczyniony.\nRafał Trzaskowski przegrał wybory prezydenckie, ale Donald Tusk nie chce rozliczeń. — Jeśli premier nie chce zapracować na dotkliwą porażkę w wyborach parlamentarnych za dwa lata, musi natychmiast rozpocząć inny proces: odbudowy poczucia sprawiedliwości. Potrzebna jest nowa filozofia działania państwa: oparta na szacunku, dostępności, uczciwości i sprawności — mówi Krzysztof Izdebski z Fundacji Batorego. W rozmowie z Business Insider punktuje błędy i wskazuje kierunki działania.\n\"Im więcej przepisów, tym łatwiej dużym graczom, takim jak my. Ale to nie o nas chodzi\" — mówi Rafał Brzoska w rozmowie z Business Insider Polska. Szef InPostu zapewnia, że nie ma ambicji politycznych, a wsparcie deregulacji uważa za swój obywatelski obowiązek. Jednocześnie zdradza, że planuje ekspansję na kolejne europejskie rynki. W grze są trzy kraje.\nAdam Bodnar, minister sprawiedliwości i prokurator generalny, odpiera zarzuty o odpowiedzialność za porażkę Rafała Trzaskowskiego w wyborach prezydenckich. W rozmowie z Business Insiderem tłumaczy, dlaczego dotąd nie udało się przeprowadzić pełnej reformy sądownictwa, ale mówi też, co dalej z KRS, gdy Karol Nawrocki odmówi współpracy. Zapowiada kontynuację rozliczeń polityków PiS i nie unika pytania o aferę GetBack.\nRząd chwali się deregulacją prawa na niespotykaną dotąd skalę, opartą na rekomendacjach zespołu Rafała Brzoski. Milczy jednak o najważniejszym: złamaniu fundamentalnych zasad stanowienia prawa. Czy za fasadą \"społecznego zaangażowania\" nie kryje się po prostu nieopodatkowany, nieujawniony lobbing — zastanawiają się adwokaci Grzegorz Prigan i Karol Pachnik.", "content_hash": "05ca13f6a19028fe551600d31fa838d248a6a977c032ef38b2321c4785f96f9e", "text_len": 12929}
{"schema_version": 1, "id": "878642e97763660fc1eae6ad1c9d1935debee2c0", "url": "https://businessinsider.com.pl/prawo/podatki", "title": "Podatki", "category": "Prawo", "scraped_at": "2025-12-23T04:12:54.807254Z", "text": "Nawet trzy miliony Polaków inwestuje w kryptowaluty, ale zaledwie 1 proc. rozlicza podatki związane z transakcjami na tym rynku. Rząd przyjął dziś projekt, który przewiduje, że fiskus dowie się o tych wszystkich transakcjach, nawet jeśli zostały przeprowadzone na giełdach zagranicznych.\nObowiązkowy Krajowy System e-Faktur ma ruszyć już za nieco ponad miesiąc, czyli od 1 lutego 2026 r. Wydawałoby się, że większość firm i podatników już powinna być gotowa lub prawie gotowa na KSeF. Badania pokazują, że jest z tym jednak różnie. Skrajne analizy mówią o zaledwie 12 proc. przygotowanych podmiotów. Stąd powracające pytanie: \"czy rewolucja zostanie odroczona?\".\nPrezydent Karol Nawrocki podpisał w poniedziałek cztery nowelizacje podatkowe. Zostaną one opublikowane w Dzienniku Ustaw, a zasadniczo mają wejść w życie od 1 stycznia 2026 r., czyli za niecałe dwa tygodnie. Chodzi m.in. o zmiany dotyczące indywidualnych stawek amortyzacyjnych. Na decyzję prezydenta czekają jeszcze trzy nowelizacje podatków.\nPo co płacić fiskusowi, jeśli można pieniądze wydać na własną firmę? Tak myśli wiele osób prowadzących działalność gospodarczą pod koniec roku. Faktycznie jest sporo możliwości, żeby podatek dochodowy za 2025 r. legalnie obniżyć. Tłumaczymy, na co pozwalają przepisy. Trzeba jednak pamiętać, żeby nie wylać dziecka z kąpielą.\nMinisterstwo Finansów nie porzuciło zmian w estońskim CIT, uldze IP Box i darowiznach samochodów poleasingowych. W zeszłym tygodniu przeprowadziło konsultacje z biznesem w sprawie tych zmian. Niestety wnioski z tych konsultacji nie są optymistyczne dla przedsiębiorców.\nOd początku 2026 r. kolejna grupa spółek będzie musiała przygotować, a później wysłać fiskusowi w formie elektronicznej swoje księgi rachunkowe, a także informacje o rozliczeniu podatku dochodowego i środkach trwałych, czyli dwie struktury określane mianem JPK_CIT. Wymaga to dużych przygotowań, zmian, a w niektórych spółkach nawet zakupu oprogramowania.\nPrzedsiębiorcy prowadzący pozarolniczą działalność gospodarczą mogą skorzystać z nowej ulgi podatkowej. Warunek jest jeden: zatrudniają żołnierzy Wojsk Obrony Terytorialnej lub aktywnej rezerwy. Wprowadzenie tej ulgi do zeznań PIT jest częścią szerszej polityki państwa, która ma na celu wsparcie obronności kraju.\nUlga termomodernizacyjna to rozwiązanie dla właścicieli domów jednorodzinnych, które pozwala na odliczenie od dochodu nawet kilkudziesięciu tysięcy złotych. Jakie inwestycje kwalifikują się do ulgi? Jakie warunki należy spełnić? Oto najważniejsze informacje.\nChoć mamy połowę grudnia, to podatnicy, przedsiębiorcy i księgowi nadal nie znają wszystkich zmian w podatkach, jakie zaczną obowiązywać od 1 stycznia 2026 r. Do tej listy Senat dodał w środę trzy kolejne zmiany ważne dla przedsiębiorców i osób otrzymujących darowizny i spadki. Musi je jeszcze podpisać prezydent. Lista ustaw do podpisu nadal jest długa.\nOd 1 stycznia 2026 r. zmieniają się przepisy dotyczące samochodów osobowych. To, jakie koszty związane z samochodem będzie można uwzględnić w kosztach, będzie zależało od emisji. To zła wiadomość dla właścicieli niektórych samochodów. Sprawdź, co dokładnie oznacza nowe prawo.\nPrzelewy między małżonkami to codzienność w wielu polskich rodzinach. Jednak co w sytuacji, gdy żona przelewa pieniądze na wspólne konto, z którego mąż zamierza sfinansować zakup samochodu? Czy takie transakcje mogą zainteresować urząd skarbowy? Fiskus wydał właśnie interpretację indywidualną w takiej sprawie.\nUlga na składki członkowskie dla związków zawodowych to rozwiązanie, które pozwala zmniejszyć obciążenia podatkowe dla osób zrzeszonych w organizacjach pracowniczych. Rzeczywista korzyść zależy od progu podatkowego. Jaką kwotę można odliczyć?\nWielu przedsiębiorców pod koniec roku może wpaść w wyższy próg przychodowy składki zdrowotnej. A to oznacza konieczność dopłat. Tłumaczymy ile trzeba dopłacić, jeśli w grudniu przychód liczony od początku roku przekroczy 60 tys. zł lub 300 tys. zł. Dopłaty można jednak uniknąć, ale trzeba działać. Ekspert mówi, co można zrobić.\nJeśli wiosną przyszłego roku nie chcesz martwić się, czy w corocznym zeznaniu podatkowym wyjdzie ci spora dopłata, to masz ostatnie kilka tygodni, by zacząć działać. Dzięki temu, zamiast dopłaty może się pojawić zwrot i to nawet na poziomie 3-4, a w przypadku przedsiębiorców aż 5 tys. zł. Wystarczy prosty trik, na który zostało mało czasu.\nMinistra zdrowia Jolanta Sobierańska-Grenda po raz kolejny zabrała głos nt. składek zdrowotnych. W TVN24 przyznała, że nie wystarcza, by pokryć wszelkie koszty. Jakie plany ma więc resort zdrowia?\nSkładka zdrowotna to dla przedsiębiorców i etatowców duże obciążenie. W 2026 roku będzie ono jeszcze większe i to nawet dla miliona małych przedsiębiorców, którzy opłacają minimalną składkę. Tłumaczymy, jakie składki trzeba będzie płacić w 2026 r., w zależności od formy opodatkowania.\nMamy już estoński CIT. Teraz planowany jest projekt ustawy zakładający zwolnienie z podatku dla polskich inwestorów kapitałowych na wzór rozwiązań szwedzkich. Chodzi o nowy podatek od wartości aktywów zgromadzonych na OKI, czyli np. oszczędności i akcji włożonych do osobistych kont inwestycyjnych. Nie będzie od nich podatku Belki, a dodatkowo będzie zwolnienie z podatku OKI. Nie brak tu jednak zaskoczeń.\nMinister finansów wydał interpretację ogólną w sprawie podatku od nieruchomości. Wyjaśnił, kiedy grunty, budynki i budowle należy uznawać za związane z prowadzeniem działalności gospodarczej. To kluczowe zagadnienie dla firm i samozatrudnionych. Minister przyznał wprost, że nie wystarczy przeczytać przepisów.\nWiceminister finansów Jarosław Neneman nie ma najlepszych wiadomości dla branży tytoniowej w Polsce. Projekt zmian w akcyzie jeszcze w grudniu ma trafić do konsultacji publicznych. Ministerstwo Zdrowia zaś finalizuje prace nad ustawą, która ma zakazać sprzedaży jednorazowych e-papierosów i aromatyzowanych saszetek.\nOd 1 stycznia 2026 r. zmieni się limit kosztów uzyskania przychodu dla samochodów spalinowych i hybrydowych — spadnie ze 150 tys. zł do 100 tys. zł. Część przedsiębiorców zastanawia się, czy leasing finansowy, zamiast najbardziej popularnego leasingu operacyjnego, uchroni przed tymi zmianami. Doradcy podatkowi odpowiadają.\nNowe, niższe limity dla samochodów firmowych, niższe limity dotyczące różnych preferencji i ksiąg, wyższy CIT dla banków — to tylko kilka niekorzystnych zmian w podatkach, jakie zaczną obowiązywać od 1 stycznia 2026 r. W praktyce jest ich więcej, a jeszcze wszystkiego nie wiemy, bo czekamy na decyzje prezydenta. Są też dobre wiadomości.\nJuż od 1 lutego 2026 r. podatnik może zostać ukarany za brak odpowiedniej informacji w JPK_VAT o fakturach wystawionych lub odebranych z KSeF. Ministerstwo Finansów rozważa jeszcze, czy tego nie zmienić. Od lutego 2026 r. wzrośnie też ryzyko sankcji przewidzianych w kodeksach karnych. A od 2027 r. na podatników czeka pułapka. Kto w nią wpadnie, może słono zapłacić.\nMinisterstwo Finansów odniosło się do nowości w KSeF, które ostatnio opisywaliśmy, czyli do rozbieżności w limitach przesyłania faktur w KSeF, możliwych karach już od 1 lutego 2026 r., korektach technicznych i dochowaniu należytej staranności. Resort w stanowisku przesłanym Business Insiderowi tłumaczy zmiany. Przekonuje też, że administracja dzięki KSeF będzie skuteczniej ścigała oszustwa VATowskie. Eksperci wcześniej wskazywali co innego.\nUszczelnienie PIT i CIT miało zacząć obowiązywać od 1 stycznia 2026 r. Jak informowaliśmy wcześniej, rząd nie zdążył jednak ze zmianami. Dlatego ulga IP Box, ulga mieszkaniowa, estoński CIT, a także darowizny samochodów poleasingowych i ryczałt ewidencjonowany nie zostaną uszczelnione. Resort finansów w odpowiedzi na pytania Business Insidera przyznał jednak, że reformy nie porzuca.\nOd 1 stycznia 2026 r. dla samochodów spalinowych i większości klasycznych hybryd limit kosztów podatkowych spadnie z obecnych 150 tys. zł do 100 tys. zł. Przedsiębiorcy ruszyli więc po zakupy samochodów, aby skorzystać jeszcze z wyższego limitu. A co z leasingiem? Wyjaśnił to dyrektor Krajowej Informacji Skarbowej w nowych interpretacjach podatkowych.\nKrajowy System e-Faktur przewiduje, że na wizualizacjach faktur wystawianych w trybie offline z powodu awarii czy niedostępności systemu będą umieszczane dwa kody QR. Jeden pozwoli sprawdzić fakturę w KSeF, gdy ona tam już trafi, a drugi, przez weryfikację certyfikatu, ma potwierdzać, kto wystawił fakturę. Eksperci zgłaszają wątpliwości dotyczące właśnie certyfikatu. Na prośbę Business Insidera odnosi się do nich Spółka Aplikacje Krytyczne, zajmująca się techniczną stroną KSeF.\nKrajowy System e-Faktur będzie rewolucją podatkową, która wpłynie na procesy biznesowe — od sprzedaży, przez zakupy i logistykę, po księgowość. Jak się przygotować, co zrobić, a przede wszystkim: na co uważać? Na te i wiele innych pytań będą odpowiadać Sebastian Lasek, prezes spółki Aplikacje Krytyczne, która odpowiada za KSeF oraz Paweł Krupa z Comarch ERP.\nPrzedsiębiorcy mają już tylko kilka dni na złożenie wniosku o wakacje składkowe. To ostatnia szansa w tym roku, aby nie zapłacić składek ZUS. Składki za grudzień 2025 r. zapłaci za przedsiębiorcę państwo. Oszczędności wynoszą od 442,90 zł do 1773,96 zł, w zależności jaki ZUS opłaca przedsiębiorca. Wniosek można złożyć wyłącznie przez PUE ZUS.\nPodatnicy, prowadzący określony rodzaj działalności gospodarczej, muszą instalować kasy fiskalne online. Część podatników może więc jeszcze korzystać z kasy fiskalnej starego typu, z elektronicznym zapisem kopii. Problem pojawia się, gdy chcą rozszerzyć działalność na czynności, które są objęte obowiązkiem ewidencjonowania przy pomocy kasy fiskalnej online. Co w takiej sytuacji? Wyjaśnił to Dyrektor Krajowej Informacji Skarbowej w nowej interpretacji.", "content_hash": "ba2cf0f362e2d4f6eb142ffdc7e89d97f36785e27673f814daaca12ec9e3141f", "text_len": 9774}
{"schema_version": 1, "id": "e017dbc4060de5a755dceedfcf51b6bcaad47318", "url": "https://businessinsider.com.pl/prawo/podatki/przeksztalcenie-jdg-w-spolke-z-oo-kiedy-warto-i-ile-to-kosztuje/st1sxj4", "title": "Masz JDG i myślisz o spółce z o.o.? Zobacz, jakie będą skutki przekształcenia i koszty", "category": "Prawo", "scraped_at": "2025-12-23T04:13:02.056262Z", "text": "Biznes rośnie, a ty masz nadal jednoosobową działalność gospodarczą? Z różnych względów warto pomyśleć o przekształceniu JDG w spółkę z o.o. Nie jest to trudne, ale ma swoje konsekwencje podatkowe. Trzeba też za to zapłacić. Wyjaśniamy, ile.\n— Koniec roku to okres, w którym przedsiębiorcy szczególnie chętnie porządkują status prawny swojej działalności i planują jej dalszy rozwój. Jednym z częściej wybieranych działań jest przekształcenie jednoosobowej działalności gospodarczej w spółkę z ograniczoną odpowiedzialnością — mówi Jacek Dziuba, doradca podatkowy prowadzący własną kancelarię podatkowo-finansową.\nPrzedsiębiorcy podejmują decyzje o przekształceniu w spółkę z o.o. z wielu powodów.\n— Chęć ochrony majątku prywatnego, budowanie wiarygodności, przygotowanie firmy do sukcesji czy łatwiejsze pozyskiwanie inwestorów — wymienia doradca podatkowy.\nSamo przekształcenie jest proste, ale skutki podatkowe w PIT, CIT i VAT są znacznie bardziej złożone. Wyjaśniamy skutki i tłumaczymy, ile za takie przekształcenie trzeba zapłacić.\nZobacz także: Jak obniżyć podatek w JDG za 2025 r.? Oto co możesz jeszcze zrobić w grudniu\nCzytaj także w BUSINESS INSIDER\nCzy warto przekształcić JDG w spółkę z o.o.?\nPrzekształcenie JDG w spółkę z o.o. ma zalety, ale i wady.\n— Korzyścią spółki jest m.in. ochrona prywatnego majątku. Trzeba jednak pamiętać o kluczowym ograniczeniu: spółka powstała z przekształcenia nie może korzystać ze stawki 9 proc. CIT przez pierwsze dwa lata działalności. Dlatego warto przekształcenie zrobić jeszcze w grudniu — mówi Jacek Dziuba.\nDo zmiany trzeba się jednak odpowiednio przygotować.\n— Warto zrobić analizę majątku, określić wartości początkowe, ocenić obciążenia podatkowe i prognozy finansowe. To pozwoli przeprowadzić transformację w sposób bezpieczny, zgodny z prawem i korzystny dla przedsiębiorcy — przekonuje Jacek Dziuba.\nJakie są skutki prawne przekształcenia JDG w spółkę z o.o\nPrzekształcenie, o którym mowa w art. 551 par. 5 Kodeksu spółek handlowych, powoduje, że spółka z o.o. staje się następcą prawnym przedsiębiorcy. — Oznacza to spółka przejmuje wszystkie prawa i obowiązki po JDG, w tym podatkowe (z pewnymi wyjątkami). Nie powstaje więc nowy podmiot, to nie jest likwidacja JDG. Przekształcenie oznacza ciągłość organizacyjną, ekonomiczną i w wielu aspektach również podatkową — tłumaczy Jacek Dziuba. W praktyce dodaje ekspert, spółka kontynuuje więc dotychczasowe umowy, licencje i koncesje, przejmuje pracowników z mocy prawa oraz staje się stroną postępowań podatkowych dotyczących okresu prowadzenia JDG.\nCo z PIT w przypadku przekształcenia JDG w spółkę\nPrzekształcenie JDG w spółkę z o.o. nie oznacza też likwidacji działalności z punktu widzenia podatków dochodowych. Mimo to osoba fizyczna prowadząca dotychczasową działalność ma obowiązek zamknięcia księgi przychodów i rozchodów (KPiR). — Musi też sporządzić spis z natury oraz rozliczyć różnice remanentowe. Nie powstaje jednak dochód z likwidacji działalności ani dochód z remanentu likwidacyjnego, który należałoby rozliczyć — zaznacza Jacek Dziuba.\nŚrodki trwałe (np. Samochód) dotychczas wykorzystywane w JDG przechodzą do spółki. Kontynuuje ona też amortyzację środków trwałych na dotychczasowych zasadach — z zachowaniem tych samych wartości początkowych, metod i stawek.\n— Nie ma więc możliwości zastosowania jednorazowej amortyzacji, jeżeli środek trwały był wcześniej amortyzowany przez przedsiębiorcę — dodaje Jacek Dziuba.\nCo z CIT po przekształceniu w spółkę z o.o.\n— Spółka z o.o. powstała z przekształcenia staje się podatnikiem CIT z dniem wpisu do KRS — mówi doradca podatkowy. Podkreśla też, że to właśnie w CIT pojawiają się najistotniejsze skutki.\nNiestety zastosowanie preferencyjnej stawki 9 proc. CIT jest zablokowane na maksymalnie dwa lata, choć okres ten można skrócić.\n— Podmioty powstałe w wyniku restrukturyzacji, w tym przekształcenia działalności w spółkę z o.o., nie mogą korzystać ze stawki 9 proc. w roku przekształcenia ani w roku następnym, niezależnie od poziomu przychodów — tłumaczy Jacek Dzuba. Jeśli jednak przekształcenie nastąpi w grudniu, to zakaz stosowania stawki 9 proc. skraca się do nieco ponad roku.\nCo więcej, jak mówi Jacek Dziuba, straty z JDG nie przechodzą na spółkę, co również może wpływać na optymalny moment przeprowadzenia przekształcenia.\nJak już wspomnieliśmy, spółka kontynuuje amortyzację środków trwałych na dotychczasowych zasadach, przy czym stosuje reguły określone w ustawie o CIT.\n— Ponadto, jeżeli właściciel JDG udzieli spółce pożyczki, konieczne jest uwzględnienie ograniczeń wynikających z przepisów dotyczących finansowania dłużnego, w tym zasad cienkiej kapitalizacji i limitu EBITDA — dodaje ekspert.\nPo przekształceniu JDG w spółkę z o.o. możliwe jest też wybranie estońskiego CIT. — Trzeba jednak spełnić ustawowe warunki związane z estońskim CIT — zastrzega Jacek Dziuba.\nCzytaj też: Samozatrudnienie czy spółka z o.o.? Dobrze się zastanów, czy warto [ANALIZA]\nCo z VAT po przekształceniu\nSpółka przejmuje również prawa i obowiązki w zakresie VAT. — Nie trzeba ponownie rejestrować się do VAT, choć wymagane jest zaktualizowanie danych identyfikacyjnych, w tym złożenie formularza NIP-8. Spółka zachowuje status podatnika czynnego lub zwolnionego oraz prawo do odliczenia VAT zarówno od nabyć sprzed, jak i po przekształceniu, z pewnymi ustawowymi wyjątkami — tłumaczy Jacek Dziuba.\nPrzejmuje też obowiązki ewidencyjne i rozliczeniowe. — Kasy fiskalne online są nadal przypisane do działalności, ale wymagają jedynie aktualizacji danych, czynności czysto technicznej, która nie wpływa na rozliczenia podatkowe — mówi ekspert.\nSpółka przejmuje też obowiązek dokonywania wieloletnich korekt VAT, zarówno dotyczących środków trwałych, jak i towarów handlowych, materiałów czy nieściągalnych wierzytelności.\nJakie są korzyści podatkowe z przekształcenia JDG w spółkę z o.o.\nKorzyści podatkowe z przekształcenia to:\n- możliwość skorzystania ze stawki 9 proc. CIT po upływie maksymalnie dwóch lat (zakaz dotyczy roku przekształcenia i roku następnego),\n- dostęp do estońskiego CIT bez ograniczenia obowiązującego w klasycznym CIT,\n- brak remanentu likwidacyjnego w PIT czy\n- brak opodatkowania tzw. ukrytych zysków w klasycznym CIT.\n— Ograniczeniem jest obowiązek stosowania przez pierwsze dwa lata 19 proc. CIT, brak możliwości rozliczenia strat podatkowych z JDG, brak możliwości zastosowania jednorazowej amortyzacji w odniesieniu do środków trwałych wcześniej amortyzowanych. Ponadto spółka z o.o. musi prowadzić pełną księgowość — wymienia Jacek Dziuba.\nIle kosztuje przekształcenie JDG w spółkę z o.o.\nZa przekształcenie JDG w spółkę z o.o. trzeba jednak zapłacić.\nJacek Dziuba wskazuje, że kosztem przekształcenia będą:\n— opłaty sądowe w wysokości 900 zł,\n— koszt opinii biegłego rewidenta, który zwykle wynosi co najmniej kilka tysięcy złotych,\n— opłaty notarialne — ok. 2 tys. zł oraz\n— koszt obsługi prawnej — zwykle mieści się w przedziale od 4,5 tys. do 7 tys. zł.\n— W ramach obsługi prawnej przygotowuje się projekt planu przekształcenia wraz z załącznikami (poza dokumentacją rachunkową), a także wszelkie wnioski i zawiadomienia związane z procesem przekształcenia — tłumaczy doradca podatkowy.\nDodajmy, że koszty związane z prowadzeniem spółki z o.o. są dużo wyższe niż w przypadku JDG. Według ekspertów koszty mogą wzrosnąć nawet trzykrotnie.\nCo z ZUSem w spółce z o.o.\nWielu przedsiębiorców prowadzących jednoosobową działalność gospodarczą marzy m.in. o braku ZUSu, czy też dobrowolnym ZUS. Rozwiązaniem jest spółka z o.o., choć też nie zawsze.\nW spółce z o.o. nie trzeba opłacać składek na ubezpieczenia społeczne, pod warunkiem że jest co najmniej dwóch wspólników. Jeśli wspólnik jest jeden, to musi płacić składki na ZUS. Zgodnie bowiem z art. 8 ust. 6 pkt 4 ustawy o systemie ubezpieczeń społecznych (t.j. Dz.U. z 2023 r., poz. 1230 ze zm.), za osobę prowadzącą pozarolniczą działalność uważa się wspólnika jednoosobowej spółki z ograniczoną odpowiedzialnością oraz wspólników spółki jawnej, komandytowej lub partnerskiej.\nDrugiego wspólnika do spółki z o.o. zwykle nie jest trudno znaleźć, ale musi mieć on odpowiedni poziom udziałów w spółce (ZUS kwestionuje udział w wysokości 1 proc.). Ponadto trzeba postawić sobie pytanie, co z przyszłą emeryturą oraz przede wszystkim publiczną opieką zdrowotną (kto nie płaci składek, nie może z niej korzystać).\nAutor: Łukasz Zalewski, dziennikarz działu Prawo Business Insider Polska", "content_hash": "1b61b96d27f715a3f08ff82a280e390a8959bbde4716c24e37451f9f771ae75c", "text_len": 8436}
{"schema_version": 1, "id": "6db1a009a20d17dd2aaa5e51ad2e51607fab0f9d", "url": "https://businessinsider.com.pl/prawo/podatki/wlasciciele-mieszkan-i-domow-zaplaca-wiecej-podwyzki-podatku-od-2026-roku/b33svly", "title": "Więcej zapłacisz za mieszkanie i dom w 2026 r. Zobacz, jak to wygląda w twoim mieście", "category": "Prawo", "scraped_at": "2025-12-23T04:12:59.524261Z", "text": "Więcej zapłacisz za mieszkanie i dom w 2026 r. Zobacz, jak to wygląda w twoim mieście\nMasz mieszkanie, dom, działkę lub nieruchomość związaną z prowadzoną działalnością gospodarczą? To najprawdopodobniej w 2026 r. zapłacisz wyższy podatek od nieruchomości. Sprawdziliśmy stawki, jakie będą obowiązywały w 16 największych miastach w Polsce. Jedynie w Kielcach nie będzie podwyżki.\nWłaściciele mieszkań, domów, działek i nieruchomości firmowych muszą co roku płacić podatek od nieruchomości. W przypadku mieszkań i domów stawki są niskie, ale właściciele nieruchomości firmowych muszą płacić dużo wyższe podatki. O tym, jaka stawka obowiązuje w 2026 r. decyduje rada miasta lub gminy. Sprawdziliśmy uchwały podjęte w 16 największych miastach, czyli miastach wojewódzkich.", "content_hash": "d0a29fe9524ab06719686dc94b3ea4a47f1164c86d20cbc6c5af31e083b1b693", "text_len": 769}
{"schema_version": 1, "id": "d29fd2ad6aa166ecbe031e3cd113a466f7c96573", "url": "https://businessinsider.com.pl/prawo/praca", "title": "Prawo pracy", "category": "Prawo", "scraped_at": "2025-12-23T04:12:55.958909Z", "text": "Projekt nowej ustawy o Państwowej Inspekcji Pracy wprowadza zasadę, która może zmienić funkcjonowanie rynku zleceń, B2B i pracy platformowej. Inspektorzy mieliby otrzymać możliwość wydawania natychmiastowych decyzji administracyjnych, w których stwierdzają, że dana relacja — bez względu na nazwę umowy — spełnia przesłanki stosunku pracy. Decyzja ma obowiązywać od dnia doręczenia, ale sięgać też przeszłości. I to dość odległej.\nSkuteczność kontroli ZUS przekracza 93 proc. Jeśli do firmy przyjdzie ZUS, to zwykle znajduje nieprawidłowości. Skutek jest taki, że firma musi zapłacić np. zaległe składki za pracownika i odsetki. Z raportu Grant Thornton wynika, że firmy są winne ZUS-owi aż 26 mld zł samych odsetek od zaległych składek. Wiemy też, co najczęściej sprawdzają inspektorzy i o co pytają podczas kontroli.\n\"To jest jeden z najtrudniejszych projektów, osiągnięcie kompromisu będzie największym wyzwaniem\" — tak o reformie Państwowej Inspekcji Pracy (PIP) mówi nam osoba zbliżona do rządu. Czasu na jego uchwalenie jest bardzo mało, bo nowe prawo ma obowiązywać już od 1 stycznia 2026 r. Z informacji Business Insider Polska wynika, że mimo ostrego sporu, jest szansa, że rząd przyjmie go w przyszłym tygodniu.\nW czwartek w resorcie pracy odbyło się spotkanie ze stroną społeczną w sprawie reformy Państwowej Inspekcji Pracy. Jak ustalił Business Insider Polska, wiceminister Sebastian Gajewski przedstawił zmiany, które mają zostać wprowadzone do projektu. Zgodnie z nimi inspektor będzie mógł stwierdzić istnienie stosunku pracy maksymalnie trzy lata wstecz, a główny inspektor pracy lub sąd będą mogli uchylić rygor natychmiastowej wykonalności. To niejedyna zmiana.\nPonad 150 tys. firm zatrudnia więcej niż jedną osobę, ale żadnej na umowie o pracę. Tak wynika z danych ZUS, które upublicznił Liwiusz Laska, dyrektor generalny Ministerstwa Rodziny, Pracy i Polityki Społecznej. Jak podkreśla dyrektor, Państwowa Inspekcja Pracy nie wie o tych firmach, bo nie ma danych z ZUS i w efekcie nie może ich skontrolować. Dlatego jego zdaniem potrzebna jest reforma Państwowej Inspekcji Pracy.\nTrybunał Sprawiedliwości Unii Europejskiej (TSUE) we wtorek wydał kluczowy wyrok dotyczący unijnej dyrektywy o wynagrodzeniach minimalnych. Większość jej zapisów została uznana za zgodną z traktatami UE, co oznacza, że nie naruszają one kompetencji państw członkowskich. Skargę w tej sprawie złożyła Dania, której rząd argumentował, że Bruksela przekroczyła swoje uprawnienia w zakresie ustalania płac.\nJeśli popatrzymy na suche dane, to można powiedzieć, że przez Polskę przetacza się fala zwolnień grupowych. Zapytaliśmy więc Ministerstwo Rodziny, Pracy i Polityki Społecznej, czy monitoruje sytuację i czy widzi niebezpieczny trend. Prof. Ewa Flaszyńska, dyrektor Departamentu Rynku Pracy, zapewnia, że nic nie wskazuje na gwałtowny wzrost bezrobocia. Z danych resortu wynika, że choć zgłoszenia zwolnień grupowych rosną od 2023 r., to nie wszystkie zapowiedzi są realizowane.\nBranża rolna protestuje przeciwko reformie Państwowej Inspekcji Pracy. W pismach do ministrów rządu oraz prezydenta Karola Nawrockiego ostrzega, że zamiana umowy-zlecenia na umowę o pracę decyzją inspektora doprowadzi do wzrostu kosztów uprawy, hodowli i produkcji. Z informacji Business Insider Polska wynika, że na spotkaniu w KPRM w sprawie reformy z partnerami społecznymi nie podjęto żadnych konkretnych decyzji.\nJest kolejny problem z reformą Państwowej Inspekcji Pracy. Inspektorzy mają wydawać decyzje o przekształceniu umów zlecenia i B2B w umowy o pracę i choć co prawda będzie się można od nich odwołać do sądu, to problem w tym, że nawet korzystny wyrok sądu nie cofnie niekorzystnych skutków decyzji. To skrajnie niekorzystna i groźna propozycja — komentują eksperci.\nSkrócenie czasu pracy, najlepiej wolny piątek, z zachowaniem wynagrodzenia to marzenie niejednego pracownika. A co na to przedsiębiorcy? Wbrew porom nie są oni przeciwni takiej zmianie. Tyle że woleliby nie oddawać piątków, a np. skrócić godziny pracy do 6-7. Co pracodawcy sądzą o skróceniu czasu pracy, sprawdził Grant Thornton.\nPowiem krótko, ten projekt jest niezgodny z konstytucją — tak o reformie Państwowej Inspekcji Pracy mówi konstytucjonalista prof. Ryszard Piotrowski. I krok po kroku wyjaśnia, jakie konstytucyjne zasady łamią projektowane przepisy i dlaczego będą pułapką dla wszystkich. Wątpliwości co do zgodności projektu z ustawą zasadniczą zgłasza też... Rządowe Centrum Legislacji. Kluczowe decyzje nie zostały jeszcze podjęte, a wpływ na nie będzie mieć dzisiejsze spotkanie w kancelarii premiera.\nW rządzie trwa dyskusja o zmianie wymagań dla kandydatów na stanowisko głównego inspektora pracy. Wywołał ją minister nauki i szkolnictwa, który zaproponował, by taki kandydat miał stopień doktora. Obecnie ustawa wymaga, aby powoływany przez marszałka Sejmu szef Państwowej Inspekcji Pracy miał tytuł magistra i był inspektorem, czyli spełniał wymagania jak każdy pracownik PIP. I nie mówi nic o kadencyjności.\nResort pracy kierowany przez Agnieszkę Dziemianowicz-Bąk przedstawił nową wersję nowelizacji ustawy o Państwowej Inspekcji Pracy. To reforma, która ma pozwolić zamienić umowy-zlecenia, a także kontrakty z samozatrudnionymi na umowy o pracę. Wprowadzone zmiany są jednak kosmetyczne — część postulatów firm została uwzględniona, ale trzon projektu pozostał bez zmian. Jego kształt może się jeszcze zmienić. Jak bowiem ustalił Business Insider Polska, w Kancelarii Premiera odbędzie się spotkanie z partnerami społecznymi w tej sprawie.\nPrezydent Karol Nawrocki podpisał nowelizację Kodeksu pracy, która wprowadza jedną z największych zmian w systemie ustalania stażu pracy od lat — poinformowała w czwartek Kancelaria Prezydenta.\nSejm uchwalił nowelizację Kodeksu wyborczego, który wprowadza wybory korespondencyjne dla wszystkich. Obecnie w ten sposób mogą głosować osoby z niepełnosprawnością. Projekt popiera Państwowa Komisja Wyborcza, a uwag nie ma nawet Małgorzata Manowska, prezes Sądu Najwyższego. PiS złożył jednak wniosek o odrzucenie projektu. Nie ma więc pewności, czy Karol Nawrocki podpisze ustawę.\n19 marca po latach z prawa zniknął absurd, który każdego roku z urlopu okradał nawet 20 tys. osób. W życie weszła ustawa wydłużająca urlop macierzyński rodzicom wcześniaków — nawet o 15 tygodni.\nPresja ma sens. Resort pracy pod wpływem uwag z innych ministerstw, w tym szefa Kancelarii Premiera, łagodzi projekt ustawy o minimalnym wynagrodzeniu. Agnieszka Dziemianowicz-Bąk zgodziła się na przesunięcie o rok terminów etapowego wyłączenia z minimalnego wynagrodzenia za pracę dodatków i premii.\nTylu reform prawa pracy dawno nie było. W sumie rynek czeka siedem dużych zmian przepisów. W tej sytuacji pracodawców powinna ucieszyć informacja, że dwie ustawy mogą zostać uchwalone z pewnym opóźnieniem. To może być jednak niewielkie pocieszenie, bo będą musieli zmierzyć się z wdrożeniem co najmniej pięciu dużych reform. I nie chodzi tylko o zamianę umów zleceń w etaty.\nNawet kilkaset tysięcy złotych dopłaty podatków i składek za jedną osobę, najwięcej za studentów. Takie mogą być skutki finansowe planowanej rewolucji na rynku pracy, która ma zmniejszyć liczbę śmieciówek. Chodzi o zamianę zleceń w umowy o pracę przez inspektora Państwowej Inspekcji Pracy. Taka zmiana może skutkować dużymi kosztami dla firm, bo będą musiały zapłacić podatki i składki za pracownika za trzy lub pięć lat wstecz. Nic dziwnego, że projekt budzi spór także w samym rządzie.\nResort pracy szykuje rewolucję na rynku pracy, która ma zmniejszyć liczbę śmieciówek. Jednak zdaniem pracodawców reforma może wywołać chaos i paraliż działów kadrowych, bo z dnia na dzień trzeba będzie zamienić zlecenie w etat. Do tego dojść ma zakorkowanie sądów, bo zatrudnieni będą składać pozwy z roszczeniami, a firmy odwołania. Zatrudniający zwracają uwagę na jeszcze jedno zaskakujące niebezpieczeństwo. Donosy do PIP mogą stać się narzędziem do eliminowania rywali z rynku. Dlatego pracodawcy, wyjątkowo wspólnie ze związkowcami, apelują o dopracowanie przepisów. Inaczej stracą i przedsiębiorcy, i zatrudnieni.\nTa ustawa miała być gotowa jesienią, by firmy miały czas przygotować się do nowych zadań. Chodzi o przepisy dotyczące wyrównanie wynagrodzeń między kobietami i mężczyznami. Okazuje się jednak, że wciąż nie ma ostatecznej wersji projektu. Wszystko przez rekonstrukcję rządu. W efekcie likwidacji ministra do spraw równości, kobiety poczekają dłużej na wyrównanie luki płacowej.\nLewica złożyła do Sejmu ustawę o minimalnym wynagrodzeniu za pracę, choć nad identycznym projektem pracuje resort pracy kierowany przez Agnieszkę Dziemianowicz-Bąk. Jej uchwalenie wymusza unijna dyrektywa. Termin na jej wdrożenie minął w listopadzie 2024 r., ale w rządzie jest spór o kształt nowego prawa. Dlatego, jak ustalił nieoficjalnie Business Insider Polska, Lewica zdecydowała się złożyć projekt poselski.\nMłodzi cieszą się z kilku stówek więcej w portfelu, ale nie widzą, że ktoś właśnie wyciąga im z kieszeni przyszłą emeryturę. I to nawet 10 proc. Zatrudnieni na zleceniu nie odkładają bowiem ani złotówki w ZUS, tracą ochronę i już na starcie stają się pracownikami drugiej kategorii. To socjalny dumping w biały dzień, któremu państwo powinno powiedzieć \"stop\". Na razie wciąż promuje rozwiązania, które przynoszą oszczędności tylko pracodawcom.\nUtarło się, że zaległy urlop pracownik musi wykorzystać do końca września kolejnego roku. Rzecz w tym, że prawo nic takiego nie mówi. Przepisy są w tej kwestii bardzo nieprecyzyjne, a orzecznictwo Sądu Najwyższego i stanowisko Państwowej Inspekcji Pracy — sprzeczne. Zapytaliśmy eksperta, co w takiej sytuacji należy zrobić.\n35 proc. przeciętnego wynagrodzenia, czyli obecnie 3062 zł brutto. Tyle będzie musiał zapłacić pracodawca stażyście. Tak wynika z założeń projektu nowej ustawy, nad którą pracuje Ministerstwo Rodziny, Pracy i Polityki Społecznej. Odpowiedzialna za niego jest szefowa resortu Agnieszka Dziemianowicz-Bąk, a rząd ma go przyjąć jeszcze w tym roku.\nDo tej pory praca na umowie cywilnoprawnej czy w ramach własnej działalności była z punktu widzenia stażu pracy \"niewidzialna\". To się zmieni za sprawą nowelizacji Kodeksu pracy, którą właśnie uchwalił Sejm. Wprowadza ona fundamentalne zmiany w liczeniu stażu, od którego zależy m.in. wymiar urlopu, przyznanie nagrody jubileuszowej czy długość wypowiedzenia.\nMałgorzata Baranowska, wiceminister rodziny, pracy i polityki społecznej, zadeklarowała w Sejmie, że projekt nowej ustawy wdrażającej dyrektywę platformową trafi do uzgodnień w czwartym kwartale bieżącego roku. Nie ma jeszcze jednak szczegółowego harmonogramu legislacyjnego. Na uchwalenie przepisów mamy czas do grudnia 2026 r.\nMinisterstwo Rodziny, Pracy i Polityki Społecznej planuje istotne zmiany w funkcjonowaniu Państwowej Inspekcji Pracy (PIP). Celem nowej regulacji jest przekazanie Inspekcji możliwości przekształcania wadliwie skonstruowanych umów cywilnoprawnych w umowy o pracę. Projekt ustawy pojawił się na stronie Rządowego Centrum Legislacji (RCL).\nWybór kierunku studiów to kwestia zainteresowań, ale coraz częściej również... finansów. Dlatego przygotowaliśmy ranking najlepiej opłacanych kierunków studiów w każdym województwie, w sumie 32 zestawienia. Nie zawsze bowiem trzeba studiować na topowej uczelni daleko od domu. Okazuje się, że np. po pielęgniarstwie w Jeleniej Górze czy Tarnobrzegu też można zarobić ponad 10 tys. zł brutto, a nawigacja, resocjalizacja czy skandynawistyka też się opłacają.", "content_hash": "e6ed6dde286a1fe01f636455c6a1c322fb4d8d808735c5755b6294a19bcde137", "text_len": 11474}
{"schema_version": 1, "id": "0170f97e55427384fb311487231a41e39b044258", "url": "https://businessinsider.com.pl/prawo/sejm-przyjal-ustawe-o-kryptoaktywach-20-jej-los-w-rekach-prezydenta/0ywzet6", "title": "Kryptoaktywa 2.0. Co zmienia poprawka przyjęta przez Sejm?", "category": "Prawo", "scraped_at": "2025-12-23T04:13:05.585655Z", "text": "Kryptoaktywa 2.0. Co zmienia poprawka przyjęta przez Sejm?\nSejm uchwalił ustawę o kryptoaktywach 2.0. Większość głosowała za. Posłowie przyjęli też jedną poprawkę do ustawy, zgłoszoną przez posłów Polski 2050. Chcieli oni jednak dużo dalej idących zmian, które nie powodowałyby nadregulacji.\nRząd nie ustaje w wysiłkach, żeby przyjąć ustawę o kryptoaktywach. W czwartek wieczorem ustawę ponownie uchwalił Sejm. Trafi ona teraz do Senatu.\nProblem w tym, że ustawa jest niemal identyczna z tą, którą już wcześniej zawetował prezydent Karol Nawrocki. Posłowie przyjęli tylko jedną poprawkę, zgłoszoną przez posłów Polski 2050. Zmniejsza ona maksymalną opłatę za nadzór nad emisją tokenów, którą emitenci mają płacić co roku Komisji Nadzoru Finansowego. Przepadły natomiast inne poprawki, które zmierzały do usunięcia nadregulacji w ustawie.\nZobacz także: Jak obniżyć podatek w JDG za 2025 r.? Oto co możesz jeszcze zrobić w grudniu\nJaką poprawkę w ustawie o kryptoaktywach przyjęli posłowie\nPoprawka przyjęta przez posłów ma zasadniczo zmniejszyć koszty dla emitentów tokenów kryptowalutowych. Ma ona znaczenie głównie dla tzw. startupów, które chciałyby tworzyć tokeny i w ten sposób finansować swoją działalność.\nZgodnie z poprawką (w art. 79 w ust. 1 ustawy) maksymalna opłata za nadzór nad emisją tokenów ma wynieść 0,1 proc., a nie 0,5 proc. Chodzi o kwotę maksymalną. Ustawa przewiduje, że będzie ona uzależniona od zobowiązań finansowych emitenta z tytułu wyemitowanych tokenów. Nie może być jednak mniejsza niż 500 euro.\nPoprawka zakłada więc zmniejszenie bariery (opłaty) związanej z wejściem na rynek kryptoaktywów dla małych podmiotów (startupów).\nPozostałe wnioski zgłoszone przez Polskę 2050 r. nie uzyskały większości w Sejmie. Choć ich celem było złagodzenie regulacji. Prezydent Karol Nawrocki, wetując pierwszą ustawę argumentował bowiem m.in., że to nadregulacja.\nCzy przyjęta przez Sejm ustawa 2.0 może zmienić ocenę prezydenta? Jedna poprawka do ustawy wydaje się słabym argumentem. Ustawa w wersji 2.0 jest bowiem niemal identyczna jak wersja 1.0. Nie usuwa więc wad, na jakie zwrócił uwagę prezydent, wetując ustawę 1.0 (przypominamy je w dalszej części artykułu). Najpierw jednak ustawę 2.0 musi jeszcze przyjąć Senat.\nDlaczego musimy uchwalić ustawę o kryptoaktywach?\nPrzypomnijmy, że w zamieszaniu o kryptoaktywach chodzi o wdrożenie regulacji, jakie narzuca państwom członkowskim unijne rozporządzenie o kryptoaktywach (MiCA od ang. Markets in Crypto Assets). Określa ono zasady regulacji i nadzoru emisji, handlu i świadczenia usług związanych z kryptoaktywami w całej UE.\nJak tłumaczył nam Tomasz Konarzewski, adwokat, doradca podatkowy w kancelarii Tomczykowski Tomczykowska, rozporządzenie MiCA już obowiązuje, a Polska musi jedynie dostosować polskie przepisy w niewielkim zakresie:\n— wyznaczyć właściwy organ nadzoru w zakresie kryptoaktywów (docelowo ma to być KNF) oraz\n— określić wewnętrzne wymogi regulacyjne i nadzorcze, a także stosowne zabezpieczenie interesów konsumentów.\nDodajmy, że na wdrożenie tych wymogów narzuconych przez unijne rozporządzenie MiCA mieliśmy dwa lata (rozporządzenie unijne weszło w życie 30 grudnia 2024 r.). Czas na dostosowanie naszych krajowych przepisów kończy się 30 czerwca 2026 r.\nDlaczego Karol Nawrocki zawetował pierwszą ustawę o kryptoaktywach?\nPrezydent Karol Nawrocki 1 grudnia zawetował pierwszą ustawę o kryptoaktywach z kilku powodów. Przede wszystkim prezydent uznał, że była to nadregulacja. Z taką oceną zasadniczo zgadzają się prawnicy, o czym informowaliśmy w artykule: Inwestujesz w kryptowaluty? Prawnicy ocenili pomysły polityków\nPrezydent zwrócił też uwagę, że rozwiązania dotyczące blokowania domen są niejasne i stwarzają pole do nadużyć. Nie zgodził się też na to, żeby KNF mógł wyłączać strony internetowe podmiotów działających w branży kryptoaktywów.\nPodkreślił również, że w większości krajów Unii Europejskiej stosuje się proste listy ostrzeżeń, które zabezpieczają interes konsumentów, nie wymagając blokowania całych serwisów i odcinania użytkowników od ich kont.\nPonadto, opłaty za nadzór KNF są zbyt wysokie.\nAutor: Łukasz Zalewski, dziennikarz działu Prawo Business Insider Polska", "content_hash": "ce86356deb043452c5853f1c52519dd9615fb639ac0d7800af06190fdbc84457", "text_len": 4179}
{"schema_version": 1, "id": "742246e20c133e199765421867b18030f40d56d4", "url": "https://businessinsider.com.pl/prawo/ustawa-o-krs-i-praworzadnosc-waldemar-zurek-zapowiada-wazny-dzien/4kvxm13", "title": "Dwa fundamentalne projekty na obradach rządu. Minister sprawiedliwości zapowiada", "category": "Prawo", "scraped_at": "2025-12-23T04:12:58.328692Z", "text": "Dwa fundamentalne projekty na obradach rządu. Minister sprawiedliwości zapowiada\nRząd we wtorek rozpatrzy kluczowe projekty ustaw: o KRS i tzw. ustawę praworządnościową. Minister sprawiedliwości i prokurator generalny Waldemar Żurek wyraził nadzieję, że oba projekty zostaną przyjęte. Jakie zmiany zakładają?\nW poniedziałek minister sprawiedliwości zapowiedział, że jeszcze przed świętami rząd będzie miał ręce pełne roboty. We wtorek Rada Ministrów zajmie się dwoma — jak to określił — fundamentalnymi projektami przygotowanymi przez Ministerstwo Sprawiedliwości — ustawą o Krajowej Radzie Sądownictwa oraz tzw. ustawą praworządnościową.\nDalsza część artykułu znajduje się poniżej materiału wideo\nWaldemar Żurek: naprawa tego, co zostało zepsute\nMinister Żurek podkreślił, że tempo prac legislacyjnych jest bardzo szybkie, ale jak zaznaczył, zobowiązał się do przygotowania projektów jeszcze w tym roku.\nZobacz także: Karol Nawrocki szykuje własny projekt zmian w KRS. W grze także referendum\n\"Jedna z ustaw, nazywana przez nas praworządnościową, dotyczy poprawy sytuacji związanej z tzw. neosędziami i naprawy tego, co zostało zepsute. Druga ustawa dotyczy Krajowej Rady Sądownictwa\" — wskazał szef resortu.\nProjekt ustawy praworządnościowej został przyjęty przez Stały Komitet Rady Ministrów na początku grudnia. Nowe przepisy mają na celu przywrócenie prawa do niezależnego i bezstronnego sądu poprzez uregulowanie skutków uchwał KRS podjętych w latach 2018–2025.\nUstawa o KRS i tzw. ustawa praworządnościowa. Czego dotyczą?\nGłówne założenia obejmują powtórzenie konkursów na stanowiska sędziowskie obsadzone z udziałem KRS w obecnym kształcie oraz uporządkowanie statusu sędziów powołanych w latach 2018–2026. Przewidziano także specjalną procedurę umożliwiającą kwestionowanie niektórych orzeczeń wydanych z udziałem sędziego powołanego od 2018 r. — na wniosek strony rozstrzygnięcie ma być automatycznie uchylane.\nZobacz także: Nowy pomysł na KRS. Minister Waldemar Żurek przedstawia szczegóły\nProjekt nowelizacji ustawy o KRS, który przewiduje wybór sędziowskich członków rady przez wszystkich sędziów, trafił do konsultacji i opiniowania w listopadzie. Jak podkreśla Ministerstwo Sprawiedliwości, kluczową zmianą jest wprowadzenie bezpośrednich wyborów 15 sędziów do KRS przez wszystkich sędziów w Polsce. Każdy sędzia będzie mógł oddać do 15 głosów na kandydatów z różnych szczebli sądownictwa. Za przeprowadzenie wyborów odpowiadać ma Państwowa Komisja Wyborcza.\nPrzed 2018 r. członków KRS wybierały sędziowskie zgromadzenia ogólne. Po zmianach wprowadzonych przez rząd PiS, wyboru dokonuje Sejm.", "content_hash": "dc0da78c2035ad12af2e35749e2132ba7f8499c8d0409c3fdbba275b20d5b239", "text_len": 2607}
{"schema_version": 1, "id": "faf877148f4f8e4ca69b755d94019a9d18a78f2c", "url": "https://businessinsider.com.pl/prawo/ustawowy-rollercoaster-sejm-przyspiesza-prezydent-wetuje-i-podpisuje-najwazniejsze/5bqvej8", "title": "Zmiany w prawie na pełnych obrotach. Sejm goni, prezydent hamuje [LISTA]", "category": "Prawo", "scraped_at": "2025-12-23T04:13:03.224259Z", "text": "To był legislacyjny maraton. Z jednej strony posłowie znowu przyspieszyli pracę i przyjęli kilka ważnych ustaw. Wiele z nich trafi już na biurko prezydenta. Podobnie jak te, do których Senat nie wniósł uwag. Znowu jednak nie ma pewności, czy zostaną podpisane. Ostatnio Karol Nawrocki zawetował trzy ustawy, ale z drugiej strony 15 podpisał. Oto podsumowanie 30 najważniejszych zmian, które wkrótce odczują Polacy.\nTo był wyjątkowy tydzień, jeśli chodzi o zmiany w prawie.\nWarto przypomnieć, że w skrócie proces legislacyjny wygląda tak: rząd, prezydent, grupa posłów lub senatorów kieruje swój projekt do Sejmu. Sejm go proceduje w drodze trzech czytań. Trzecie czytanie oznacza uchwalenie ustawy, która następnie trafia do Senatu. Ten może wprowadzić poprawki, wtedy ustawa wraca do Sejmu. Ten odrzuca lub popiera poprawki kolegów z tzw. izby mądrości. Wtedy ustawa, ale także, gdy Senat nie zgłosi uwag, trafia do podpisu prezydenta. Za czasów Karola Nawrockiego nigdy nie wiadomo, jaki czeka ją los.\nOd 6 sierpnia br. prezydent zawetował już 17 ustaw, niemal tyle ile Andrzej Duda przez obie kadencje (w sumie 19). Ważniejsze jednak są te ustawy, które prezydent podpisał, i pod którymi może złożyć podpis. Wśród nich znowu ważne przepisy dla właścicieli działek, inwestorów, podatników, nauczycieli, pracowników, przedsiębiorców.\nPrezydent zdecydował. Trzy ustawy do kosza\nW czwartek późnym wieczorem Kancelaria Prezydenta poinformowała o decyzjach Karola Nawrockiego. Prezydent zawetował trzy ustawy, które nazwał złymi. To ustawy podwyższające podatek cukrowy i akcyzowy oraz ustawa reformująca oświatę. - Każde weto ma jeden cel. Zatrzymać złe prawo i zobowiązać rząd do lepszego stanowienia ustaw — podkreślił Nawrocki na nagraniu opublikowanym w portalu X.\nZawetowane nowe prawo oświatowe miało wprowadzić reformę w podstawie programowej, ale nie tylko. Nowelizacja zakładała też powrót do kwietniowego terminu przeprowadzania egzaminu ósmoklasisty. Po wecie jednak nie ma szans na szybszy egzamin, a w efekcie wcześniejsze poznanie jego wyników.\nTe ustawy prezydent podpisał [LISTA]\nJednocześnie jednak prezydent podpisał 15 ustaw, które wkrótce zaczną obowiązywać. Oto lista:\n1. Ustawa z 7 listopada 2025 r. o szczególnych rozwiązaniach służących realizacji ustawy budżetowej na rok 2026 (nr druku sejmowego 1750);\n2. Ustawa z 21 listopada 2025 r. zmieniająca ustawę o zmianie ustawy – Prawo oświatowe (nr druku sejmowego 1805). Za jej sprawą od 1 stycznia 2027 r. uczelnie będą miały obowiązek wydawania e-dyplomów ukończenia studiów.\n3. Ustawa z 1 listopada 2025 r. o zmianie ustawy o systemie zarządzania emisjami gazów cieplarnianych i innych substancji oraz niektórych innych ustaw (nr druku sejmowego 1855). Ustawa wdraża CBAM, czyli graniczny podatek węglowy. Od 1 stycznia 2026 r., aby przywieźć towary objęte mechanizmem CBAM na obszar celny UE, importer lub pośredni przedstawiciel celny tego importera będzie musiał mieć status tzw. upoważnionego zgłaszającego.\n4. Ustawa z 21 listopada 2025 r. o zmianie ustawy – Karta Nauczyciela (nr druku sejmowego 1945). Ustawa ma przywrócić wypłaty za niezrealizowane godziny ponadwymiarowe.\n5. Ustawa z 21 listopada 2025 r. o zmianie ustawy o Służbie Więziennej oraz niektórych innych ustaw (nr druku sejmowego 1951). Ustawa wprowadza świadczenie mieszkaniowe dla służby więziennej, wypłacane z wyrównaniem od 1 lipca 2025 r. Miesięczna kwota wyniesie od 900 zł w mniejszych miejscowościach do 1800 zł w Warszawie.\n6. Ustawa z 21 listopada 2025 r. o zmianie ustawy – Prawo o ruchu drogowym oraz niektórych innych ustaw (nr druku sejmowego 1985). Ustawa ułatwi testowanie aut autonomicznych i wprowadzi zasady odpowiedzialności za szkody wyrządzone w związku z testami. Ponadto za sprawą ustawy zezwolenia na wykonywanie regularnych przewozów w krajowym transporcie drogowym, których termin ważności upływa 31 grudnia 2025 r. zostaną z automatu wydłużone do 31 marca 2026 r. Z kolei od 1 stycznia 2026 r. będą funkcjonować wielokrotne zezwolenia EKMT na międzynarodowe przewozy drogowe rzeczy w postaci elektronicznej.\n7. Ustawa z 4 grudnia 2025 r. o zmianie ustawy – Prawo budowlane (nr druku sejmowego 1379). Nowelizacja porządkuje definicje, zmienia procedury administracyjne, rozszerza katalog inwestycji niewymagających pozwolenia na budowę, wprowadza szczegółowe regulacje dotyczące magazynów energii oraz doprecyzowuje obowiązki inwestora i organów nadzoru budowlanego na etapie realizacji oraz zakończenia budowy. Ustawa przede wszystkim wprowadza tzw. mechanizm „żółtej kartki”. Organ będzie mógł wezwać inwestora do usunięcia stwierdzonych uchybień w sytuacji, gdy roboty prowadzone są niezgodnie z pozwoleniem, projektem lub przepisami, ale skala naruszeń nie uzasadnia jeszcze wstrzymania prac. Ustawa co do zasady wejdzie w życie po 14 dniach od ogłoszenia\n8. Ustawa z 4 grudnia 2025 r. o zmianie ustawy o doradztwie podatkowym (nr druku sejmowego 1729). Ustawa z jednej strony precyzuje, a z drugiej rozszerza uprawnienia doradców podatkowych, zmienia zasada egzaminów na doradcę oraz podwyższa kary z 50 tys. zł do 100 tys. zł za posługiwanie się tytułem doradcy bez uprawnień.\n9. Ustawa z 4 grudnia 2025 r. zmieniająca ustawę Kodeks karny (nr druku sejmowego 1863). Nazwa tej ustawy wprowadza błąd, bo wcale nie dotyczy przestępstw, a Centralnego Rejestru Umów Jednostek Sektora Finansów Publicznych. Zielone światło ma dostać już od stycznia 2026 r. W rejestrze będą publikowane dane o wszystkich umowach, bez względu na ich wartość.\n10. Ustawa z 21 listopada 2025 r. o zmianie ustawy o PIT (nr druku sejmowego 1835);. Za jej sprawą osoby, które kupiły akcje lub obligacje, które potem zostały przymusowo umorzone decyzją Bankowego Funduszu Gwarancyjnego (BFG), będą mogły stratę (czyli wydatki na objęcie lub nabycie akcji, lub obligacji) odliczyć podatkowo od innych przychodów z kapitałów pieniężnych.\n11. Ustawa z dnia 21 listopada 2025 r. o zmianie ustawy o PIT (nr druku sejmowego 1838). Ustawa przewiduje podwyższenie limitu przychodów w kasowym PIT z 1 mln zł do 2 mln zł.\n12. Ustawa z dnia 4 grudnia 2025 r. o zmianie ustawy o dokumentach publicznych (nr druku sejmowego 1996). Na jej podstawie Polska Wytwórnia Papierów Wartościowych będzie jako jedyna drukowała niektóre dokumenty.\n13. Ustawa z 21 listopada 2025 r. o ratyfikacji Porozumienia wykonawczego między Polską a USA do umowy o wzmocnionej współpracy obronnej w sprawie zatrudniania lokalnych pracowników cywilnych (nr druku sejmowego 1796). Umowa umożliwi zatrudniania lokalnych pracowników cywilnych na terytorium Polski przez siły zbrojne USA.\n14. Ustawa z 21 listopada 2025 r. o zmianie ustawy o podatku od spadków i darowizn (nr druku sejmowego 1837). Chodzi o przywrócenie terminu zgłoszenia nabycia spadku w sytuacjach losowych, niezawinionych przez podatnika. Dzięki temu podatnicy będą mogli skorzystać ze zwolnienia z podatku.\n15. Ustawa z 4 grudnia 2025 r. o szczególnych zasadach realizacji zadań związanych z inwestycją w zakresie bezpieczeństwa i obronności realizowaną w ramach KPO i Zwiększania Odporności (nr druku sejmowego 1885). Za jej sprawą będzie mógł zostać uruchomiony Fundusz Bezpieczeństwa i Obronności (FBiO), który ma wykorzystywać pieniądze z KPO na realizację celów związanych ze wzmacnianiem infrastruktury cywilnej, przemysłu obronnego i cyberbezpieczeństwa Polski. Fundusz ma operować środkami w łącznej kwocie ok. 4,65 mld euro, czyli 20 mld zł z KPO. Fundusz będzie wdrażany przez spółkę celową SPV, której jedynym akcjonariuszem jest Bank Gospodarstwa Krajowego.\nTe ustawy trafią do podpisu prezydenta\nNa ostatnim posiedzeniu Sejm rozpatrzył poprawki Senatu do pięciu ustaw. One trafią już do podpisu prezydenta. Ponadto Senat, który też obradował w tym tygodniu, nie wniósł poprawek do kilku ustaw, i one też trafią już do prezydenta.\n1. Ustawa 21 listopada 2025 r. z w sprawie ustawy o zmianie ustawy o świadczeniu usług drogą elektroniczną (nr druku sejmowego 1757). Ustawa przewiduje, że osoby niesłusznie zablokowane przez platformy internetowe będą mogły odwołać się od decyzji o blokadzie do prezesa Urzędu Komunikacji Elektronicznej (albo Prezesa Krajowej Rady Radiofonii i Telewizji w przypadku platform wideo). Sejm przyjął poprawki Senatu, które zniosły rygor natychmiastowej wykonalności decyzji. To oznacza, że decyzje o blokowaniu treści będą zawsze podlegać pełnej kontroli sądowej. Czytaj więcej: Czy będzie automatyczna cenzura w internecie? Sejm już zagłosował. Teraz nowe prawoi w rękach prezydenta\n2. Ustawa z 21 listopada 2025 r. o zmianie ustawy o systemie ubezpieczeń społecznych oraz niektórych innych ustaw (nr druku sejmowego 2070). Sejm poparł poprawki Senaty, głównie redakcyjna. Tylko jedna była merytoryczna. Za jej sprawą funkcjonować będą nowe zasady kontroli zwolnień lekarskich i zmienią się zasady wydawania orzeczeń przez ZUS. Co do zasady orzekać będzie jeden lekarz. Zgodnie z przyjętą poprawką w sprawach szczególnie skomplikowanych sprawę będzie można skierować do ponownego rozpatrzenia przez orzekających łącznie trzech lekarzy orzeczników.\n3. Ustawa z 21 listopada o zmianie ustawy o Narodowym Centrum Badań i Rozwoju (nr druku sejmowego 1807). Ustawa wprowadza zmiany w funkcjonowaniu instytucji naukowych: NCBiR, ale też Sieci BAdawczej Łukasiewicz czy Fundacji Zakłady Kórnickie. Zgodnie z nią dyrektora i zastępców dyrektora NCBR powoływać i odwoływać będzie minister. Obecnie robił to dyrektor NCBR. Maksymalna liczba zastępców dyrektora NCBR ma wzrosnąć z dwóch do trzech. Minister ma zyskać też możliwość bezpośredniego wyboru połowy członków r Rady NCBIR spośród osób reprezentujących środowiska naukowe, gospodarcze i finansowe. W ustawie o Sieci Badawczej Łukasiewicz wprowadza się zakaz działalności konkurencyjnej dla prezesa, wiceprezesów oraz dyrektorów instytutów sieci.\n4. Ustawa z 5 grudnia 2025 r. o zmianie ustaw w celu usprawnienia mechanizmów wsparcia odbiorców energii elektrycznej i ciepła (nr druku sejmowego 2067). Ustawa przedłużała do 30 czerwca 2026 r. termin na przekazanie przez przedsiębiorców sprzedawcom energii informacji o wartości udzielonej im pomocy publicznej. Blisko 50 tys. firm nie złożyło tej informacji w terminie do 30 czerwca 2025 r., co grozi im utratą wsparcia.\n5. Ustawa z 21 listopada 2025 r. o zmianie niektórych ustaw w celu usprawnienia działań Sił Zbrojnych Rzeczypospolitej Polskiej na wypadek zagrożenia bezpieczeństwa państwa na polskich obszarach morskich oraz zapewnienia bezpieczeństwa na Morzu Bałtyckim (nr druku sejmowego 1862). Pod tą długą nazwą kryją się przepisy, które przede wszystkim pozwolą użyć broni w obronie infrastruktury krytycznej, w samoobronie lub w obronie innego ważnego mienia. Ustawa za sprawą poprawek Senatu przenosi też na Ministerstwo Obrony Narodowej odpowiedzialność za szkody podczas operacji wojsk polskich i sojuszniczych w Polsce. Te przepisy budzą wątpliwości konstytucyjne.\n6. Ustawa z 4 grudnia 2025 r. o zmianie ustawy o spółdzielniach mieszkaniowych (nr druku sejmowego 1938). Nowelizacja, do której Senat nie wniósł poprawek, ogranicza krąg osób, które mogą być pełnomocnikiem członka spółdzielni. Pełnomocnikiem na walnym będzie mogła być osoba bliska członka, adwokat, radca prawny, inny członek tej samej spółdzielni mieszkaniowej.\n7. Ustawa z 4 grudnia 2025 r. o zmianie ustawy o ochronie praw nabywcy lokalu mieszkalnego lub domu jednorodzinnego oraz Deweloperskim Funduszu Gwarancyjnym (nr druku sejmowego 1767). Senatorowie nie mieli uwag do ustawy, która ustala jednolity mechanizm ustalania ceny lokalu i metrażu. Deweloperzy mają stosować Polską Normę, która mówi jak liczyć metraż pod skosami, ściankami działowymi itp.\n8. Ustawa z 4 grudnia 2025 r. o zmianie ustawy – Kodeks cywilny, ustawy o ubezpieczeniach obowiązkowych (nr druku sejmowego 1797). Senat nie wprowadził poprawek, do ustawy, która pozwala komunikować się z ubezpieczonymi w formie elektronicznej.\n9. Ustawa z 4 grudnia 2025 r. o zmianie ustawy o planowaniu i zagospodarowaniu przestrzennym (nr druku sejmowego 1608). Za jej sprawą gminy będą w formie uchwały określać zasad określania postanowień umów urbanistycznych. To element zintegrowanego planu inwestycyjnego (ZPI), w której strony zobowiązują się do wykonania czynności m.in. z zakresu realizacji inwestycji uzupełniającej, np. drogi, szkoły, itd.\n10. Ustawa z 4 grudnia 2025 r. o zmianie Kodeksu pracy (nr druku sejmowego 1601). Senatorowie nie mieli wątpliwości co do przepisów, które wiążą termin wypłaty ekwiwalentu za urlop z terminem wypłaty wynagrodzenia za pracę oraz pozwalają przesyłać pewne dokumenty pracownikom drogą mailową.\nUstawy, którymi zajmie się jeszcze Senat\nPonadto posłowie zakończyli prace nad kilkoma ustawami, którymi teraz zajmą się senatorowie. Wśród nich jest ta najważniejsza ostatnio, czyli o rynku kryptokatywów.\n1. Nowelizacja ustawy o rzeczach znalezionych (nr druku sejmowego 1629). Ustawa porządkuje zasady postępowania z rzeczami znalezionymi. Postępowania będą prowadzone przez starostę właściwego według miejsca znalezienia rzeczy. Dziś można też je prowadzić według miejsca zamieszkania znalazcy. Znalezione dokumenty z danymi osobowymi będzie trzeba przekazać do starosty. Limit wartości znalezionych rzeczy drobnych, których nie trzeba oddać staroście, ma być podniesiony do ok. 230 zł. W przypadku znalezienia broni, amunicji, chemikaliów zawsze będzie trzeba poinformować policję. Nie będzie już też obowiązku publikacji w prasie ogłoszeń o znalezionych rzeczach.\n2. Ustawa o rynku kryptoaktywów (nr druku sejmowego 2064). To tzw. wersja 2.0 ustawy przygotowana przez rząd po zawetowaniu przez prezydenta wersji 1.0. Problem w tym, że obie wersje są niemal identyczne. W wersji 2.0. posłowie poparli jedną drobną poprawka dotycząca opłaty za nadzór nad emisją tokenów. To cokolwiek pomoże startupom, ale nie zmienia całościowego obrazu ustawy. Trudno się więc spodziewać, że prezydent ją podpisze. Poprzednią wersję zawetował, bo jego zdaniem wprowadzała nadmiarowe, zbyt rygorystyczne przepisy. Czytaj więcej: Czy prezydent podpisze ustawę o krypto 2.0? Sejm przyjął poprawkę.\n4. Nowelizacja Kodeksu wyborczego (nr druku sejmowego 556). Nowela zakłada utworzenie \"Portalu zgłaszania kandydatów lub list kandydatów w wyborach powszechnych\", prowadzonego i utrzymywanego przez Krajowe Biuro Wyborcze. Za pośrednictwem portalu wyborcy będą mogli składać elektroniczne deklaracje poparcia, uwierzytelnione m.in. podpisem zaufanym, podpisem osobistym czy kwalifikowanym podpisem elektronicznym. Czytaj więcej: Wybory po nowemu? Sejm zdecydował w sprawie podpisów\n3. Nowelizacja ustawy o finansowaniu zadań oświatowych (nr druku sejmowego 2005). To projekt poselski, który utrzymuje dotacje dla niepublicznych placówek w 2026 r. na poziomie tych z roku 2025 r.", "content_hash": "7aab83e75c57fd926f12970f436845217cbe04b2ca1b97a9d7621f6085726d51", "text_len": 14765}
{"schema_version": 1, "id": "0b6931da097dbb2c184084e33f83b6080c57fa74", "url": "https://businessinsider.com.pl/prawo/wazne-zmiany-zasad-w-prawie-budowlanym-prezydent-karol-nawrocki-podjal-decyzje/hvlsyqg", "title": "Budować będzie łatwiej. Karol Nawrocki podpisał ważną nowelizację ustawy", "category": "Prawo", "scraped_at": "2025-12-23T04:13:09.219820Z", "text": "Budować będzie łatwiej. Karol Nawrocki podpisał ważną nowelizację ustawy\nPrezydent Karol Nawrocki podpisał nowelizację Prawa budowlanego, która znacząco rozszerza katalog inwestycji niewymagających uzyskania pozwolenia na budowę. O decyzji głowy państwa poinformowała w czwartek Kancelaria Prezydenta. Zmiany przewidują, że w przypadku wielu obiektów wystarczające będzie jedynie zgłoszenie projektu, co ma uprościć procedury i skrócić czas realizacji inwestycji.\nNowelizacja ustawy o zmianie ustawy — Prawo budowlane oraz niektórych innych ustaw stanowi element rządowego pakietu deregulacyjnego. Jej autorzy wskazują, że dotychczasowe przepisy nadmiernie komplikowały proces inwestycyjno-budowlany, co spowalniało rozwój infrastruktury i generowało dodatkowe koszty. Rozszerzenie listy obiektów zwolnionych z obowiązku uzyskania pozwolenia ma temu przeciwdziałać.\nCzytaj też: Klimat konsumpcyjny w Niemczech na dnie. Przygotowania do \"czarnej godziny\"\nDalsza część tekstu pod materiałem wideo\nNowe obiekty na liście uproszczeń\nWśród inwestycji, które będzie można realizować po zgłoszeniu, znalazły się m.in. wolnostojące budynki użyteczności publicznej o maksymalnie dwóch kondygnacjach i powierzchni użytkowej do 200 mkw. Warunkiem jest, by ich obszar oddziaływania mieścił się w całości na działce lub działkach, na których zostały zaprojektowane.\nChoć pozwolenie nie będzie wymagane, inwestorzy nadal będą musieli dopełnić szeregu formalności. Zgłoszenie budowy takiego obiektu będzie wiązało się z przygotowaniem projektu zagospodarowania terenu oraz projektu architektoniczno-budowlanego. Konieczne będzie także ustanowienie kierownika budowy i prowadzenie dziennika budowy, a po zakończeniu prac — zawiadomienie odpowiedniego organu administracyjnego. Budowa zostanie objęta okresowymi kontrolami, a właściciel będzie zobowiązany do prowadzenia książki obiektu budowlanego.\nCzytaj też: Pożyczka dla Ukrainy zamiast rosyjskich aktywów. Unia wybrała ostrożność\nZgodnie z uzasadnieniem nowych przepisów, uproszczenia mają szczególne znaczenie dla inwestycji związanych z realizacją zadań publicznych i społecznych. Chodzi m.in. o budynki przeznaczone na cele kultu religijnego, edukacji, działalności leczniczej, społecznej i socjalnej, a także obiekty służące obsłudze pocztowej. Dzięki zmianom ich realizacja ma być szybsza i mniej obciążona biurokracją.\nSchrony, kontenery i infrastruktura rolnicza\nNowelizacja rozszerza również katalog obiektów, które można budować w trybie zgłoszenia, o wolnostojące przydomowe schrony o powierzchni użytkowej do 35 mkw., przeznaczone do ochrony mieszkańców domów jednorodzinnych. W ten sam sposób możliwa będzie budowa wolno stojących kontenerów telekomunikacyjnych o powierzchni zabudowy do 35 mkw.\nUłatwienia obejmą także rolników. Bez pozwolenia na budowę, a jedynie po zgłoszeniu, będzie można realizować bezodpływowe zbiorniki na wody opadowe lub roztopowe o pojemności do 30 metrów sześciennych, pod warunkiem że są one związane z produkcją rolną.\nEnergetyka z nowymi zasadami\nZmiany dotyczą również odnawialnych źródeł energii. Zakres robót niewymagających ani pozwolenia, ani zgłoszenia — który dotychczas obejmował m.in. montaż pomp ciepła, wolnostojących kolektorów słonecznych i instalacji fotowoltaicznych — został poszerzony o instalowanie magazynów energii elektrycznej o pojemności nominalnej do 20 kWh.", "content_hash": "74aa90b6497506ac18a9883ddba7ae4b540c77c84ab19931ac644594f2df2aa5", "text_len": 3364}
{"schema_version": 1, "id": "228ddeb3686b2861bd83e282b38d06d0d0982e90", "url": "https://businessinsider.com.pl/technologie/blockchain", "title": "Blockchain", "category": "Technologie", "scraped_at": "2025-12-23T04:13:13.843464Z", "text": "Samsung wraz z sześcioma innymi firmami pracuje nad \"certyfikatem autentyczności tożsamości\" - czyli, upraszczając, cyfrowym dowodem osobistym - opartym na blockchainie. Testy systemu mają rozpocząć się już w 2019 roku, a w 2020 r. być może nastąpi pełne wdrożenie.\nSteve Wozniak został inwestorem i współzałożycielem firmy blockchainowej Efforce, która ma zajmować się \"bardziej efektywnym wykorzystywaniem energii\". Jak wyjaśniał w trakcie konferencji na Malcie, spółka celuje m.in. w redukcję konsumpcji energii \"bez konieczności zmiany nawyków konsumentów\". To drugi już projekt blockchainowy, w który wszedł współzałożyciel Apple.\nDavid Marcus - szef zespołu Libra, który zajmował się budowaniem kryptowaluty Facebooka Libra oraz portfela Calibra, który ma umożliwić transfery pieniężne przez Messengera i WhatsAppa - był przesłuchiwany przez senatorów USA dwa dni z rzędu. Zarówno kongresmeni, jak i Marcus, wypadli o wiele lepiej, niż wyglądało to w przypadku przesłuchania Marka Zuckerberga. Politycy zadawali wiele trafnych pytań, a Marcus rozjaśnił dzięki temu kilka istotnych kwestii.\n\"Obecna sieć 2.0 idzie w kierunku przeciwnym do podstawowych zasad wolnej i demokratycznej przestrzeni. Liderzy w biznesie i polityce rozpoznali już największe zagrożenie dla cyfrowej gospodarki i społeczeństwa: monopole danych, które traktują dane ludzi jako swoją własność i decydują, kto, kiedy i jakie informacje ma posiadać. W efekcie coraz więcej osób traci zaufanie do internetu\" - twierdzi Ingo Rübe, CEO firmy Botlabs i projektu KILT, który chce przywrócić zaufanie - i tym samym demokratyzację - w sieci.\nKryptowaluta Libra stworzona przez Facebooka jeszcze nie działa, ale już wywołuje reakcje władz. Minister finansów Francji stwierdził, że nie ma możliwości, by Libra stała się \"niezależną walutą\". Z kolei politycy Demokratów w USA wzywają do wstrzymania prac nad całym projektem, dopóki nie zostanie on objęty odpowiednim nadzorem.\nLibra - kryptowaluta stworzona przez Facebooka - została oficjalnie pokazana światu. Ma to być środek płatniczy m.in. dla krajów rozwijających się, gdzie tradycyjne waluty bywają niestabilne. Płacić Librą będzie można w Messengerze czy w WhatsAppie, a konsumenci korzystający z kryptowaluty mają otrzymywać dodatkowe bonusy. Gigant zakłada przy tym, że Libra osiągnie kiedyś globalną skalę. W praktyce projekt ruszy w pierwszej połowie 2020 roku.\nAlior Bank uruchomił, jako pierwszy bank w Polsce, platformę do sprawdzania autentyczności dokumentów bankowych w oparciu o publiczny blockchain - ethereum. Dzięki temu Alior ma ograniczyć zużycie papieru i co za tym idzie, lepiej dbać o środowisko.\nJeszcze w czerwcu Facebook ma zaprezentować swoją kryptowalutę o nazwie Libra. Według serwisu TechCruch ma to nastąpić dokładnie 18 czerwca. Facebook liczy, że kryptowaluta przyjmie się w krajach rozwijających się, których tradycyjne waluty bywają niestabilne.\nNajwiększy na świecie producent dóbr luksusowych, grupa LVMH tworzy platformę blockchainową Aura, dzięki której klienci będą mogli sprawdzać oryginalność produktów grupy. W jej skład wchodzą m.in. takie marki jak Louis Vuitton, Christian Dior, Fendi, Givenchy, Marc Jacobs czy Kenzo.\nTrzy osoby zostały zatrzymane przez Prokuraturę Regionalną w Warszawie w postępowaniu wobec największej w kraju \"kopalni kryptowalut\". Zatrzymanym zarzuca się wyłudzenie blisko 4,5 mln złotych w związku z realizacją umów regulujących współpracę w zakresie eksploatacji maszyn cyfrowych oraz umów dzierżawy sprzętu komputerowego.\nBMW ujawniło, nad czym od lutego 2018 r. pracowało z platformą blockchainową VeChain. Jest to aplikacja VerifyCar, która ma służyć za \"cyfrowy paszport\" samochodu.\nTauron wybrał firmę, która pomoże mu zbudować system rozliczeń w ramach usługi ładowania aut elektrycznych. Zajmie się tym MC2 Energy, start-up stworzony przez Annę Streżyńską, byłą minister cyfryzacji - podał \"Puls Biznesu\".\nDwa ostatnie lata przyniosły wysyp publikacji i dyskusji o trendach i technologii w obrębie sztucznej inteligencji. W tym roku uwagę mediów i blogerów przykuwa przede wszystkim blockchain. Nie jest to może temat tak medialny jak robotyzacja, inteligentne miasta czy pojazdy autonomiczne, ale nabiera siły rażenia z każdym tygodniem. Codziennie natrafiam na informacje o technologicznych i biznesowych konsekwencjach, które blockchain ze sobą niesie.\nBiznes kryptowalutowy szybko przestał się opłacać. Platforma Independent Enterprise zamroziła go i wstrzymała wypłaty tysiącom inwestorów -pisze \"Puls Biznesu\".\nBlockchain - technologia rozproszonego rejestru nie jest w Polsce nowością. Na razie jednak kojarzona jest głównie z branżą finansową. Jednak Mirosław Janik, CEO HiDone.com uważa, że zdecentralizowany system może pomóc ludziom rozwiązywać znacznie poważniejsze problemy - w tym kryzysy społeczne, w tym migracyjny, który dotyka dzisiaj Europę. W jaki sposób? - To wcale nie jest takie trudne do wyobrażenia - mówi.\nProkuratura wszczęła śledztwo w sprawie kryptowaluty dascoin - poinformowała Fundacja Trading Jam, która złożyła zawiadomienie o możliwości popełnienia przestępstwa.\nMerlin chce zdobywać rynek e-commerce przy wykorzystaniu technologii blockchain. Trzy miesiące temu spółka podpisała list intencyjny ze spółką Krypto Jam dotyczący wspólnych prac nad technologią blockchain. Celem jest stworzenie innowacyjnego programu lojalnościowego dla klientów grupy, opartego na tokenizacji lojalności klientów. O blockchainie, ale także o tradycyjnym rynku książki rozmawialiśmy z prezesem Merlin Group Łukaszem Szczepańskim.\nJeden z ostatnich raportów banku Morgan Stanley pokazał, że większość platform wymiany kryptowalut jest zarejestrowana w Wielkiej Brytanii, ale największe wolumeny handlu cyfrową walutą przepływają przez małą wyspę na Morzu Śródziemnym - Maltę. Jest jednym z tych państw, które najszybciej tworzy nowe prawo do technologii blockchain oraz rynku kryptowalut. Licencje na prowadzenie takiego biznesu będą wydawane już od listopada tego roku.\nRewolucja fintech dzieje się na naszych oczach. Tylko w 2017 roku startupy blockchainowe pozyskały niemal cztery razy więcej kapitału poprzez zbiórki ICO w porównaniu do startupów poszukujących finansowania ze standardowego środowiska inwestycyjnego VC.\nNorbert Redkie to CEO i założyciel Trust Restaurant - projektu, który za pomocą blockchaina chce odmieniać rynek gastronomiczny. Redkie będzie jednym z prelegentów konferencji Business Insider Polska Inside Trends, która odbędzie się 18-19 października w Warszawie.\nBank PKO BP dokonał wdrożenia rozwiązania opartego na technologii blockchain, dzięki któremu wyśle do ponad 5 mln klientów nowe regulaminy produktowe w formie cyfrowej.\nMerlin podpisał list intencyjny ze spółką Krypto Jam dotyczący wspólnych prac nad technologią blockchain. Firmy mają rozpocząć pracę nad rozwojem technologii blockchain zmierzających do stworzenia innowacyjnego programu lojalnościowego dla klientów grupy opartego na tokenizacji lojalności klientów.\n- Blockchain i tokenizacja wprowadza nowy trend, od którego nie ma odwrotu. Przegięcie w stronę bardzo ostrego kapitalizmu sięgnęło swojego maksimum i jesteśmy świadkami walki o sprawiedliwą redystrybucję dóbr. Powinniśmy to zaakceptować. Nie ma żadnych szans, żeby giełdy i system bankowy w obecnym kształcie przetrwały. To jest tylko kwestia czasu - mówi w rozmowie z Business Insider Polska Zoe Adamovicz, CEO Neufund.\nNowy raport IDC: Blockchain zdobywa Stary Kontynent. Już w 2022 europejski rynek osiągnie wartość 3,5 miliarda dolarów\nJak dowiedział się Business Insider Polska, Zoe Adamovicz, Polka, która w Niemczech założyła platformę Neufund wraz z maltańską giełdą papierów wartościowych oraz Binance, światowym gigantem w wymianie kryptowalut założy na Malcie pierwszą na świecie regulowaną giełdę opartą o blockchain. Będzie się na niej handlowało tokenami udziałowymi (z ang. equity tokens), podobnymi do akcji danej spółki.\nJohn Farmer - dyrektor ds. technologii i innowacji społecznych w siedzibie Microsoftu w Nowym Jorku - opowiedział nam podczas konferencji Impact'18 w Krakowie, jakie są inne, bliskie ludziom zastosowania blockchaina poza finansowymi.\nSłowo \"blockchain\" odmienia się dziś przez wszystkie przypadki. Jest ono na ustach nie tylko informatyków, biznesmenów czy ekonomistów, ale również osób dotychczas niezwiązanych z nowymi technologiami i FinTechem. Można nawet powiedzieć, że blockchain staje się powoli częścią kultury masowej.\nPrezes ING Banku Śląskiego Brunon Bartkiewicz jest przekonany, że z technologicznego punktu widzenia blockchain jest bezpieczny. CEO banku wskazuje jednak, że są i zagrożenia idące za blockchainem - szczególnie dotyczące anonimowości.\n- Blockchain jest potencjalnie fascynującą technologią, choć większość nie do końca wie, na czym ta technologia polega i większość myli to z kryptowalutami - podkreślał w rozmowie z Business Insider Polska Brunon Bartkiewicz prezes Banku ING. Blockchain, czyli łańcuch znaków, już zmienia świat. Bank ING analizuje rozwój blockchaina i zastanawia się, jak skutecznie wykorzystać ją w swoim biznesie.", "content_hash": "9114f189ee0a6d320d21e79c81ab772de57ccd433df394b0ff5762b3ffd94776", "text_len": 9074}
{"schema_version": 1, "id": "c8942ece58f93cbf96714c27bd6cbb981385fea2", "url": "https://businessinsider.com.pl/technologie/digital-poland", "title": "Digital Poland", "category": "Technologie", "scraped_at": "2025-12-23T04:13:18.522540Z", "text": "Sztuczna inteligencja, cyberbezpieczeństwo, kreatywność, druk 3D, wyścigi dronów – to tylko niektóre z tematów, które zostaną poruszone podczas tegorocznej Nocy Innowacji. 18 października po raz szósty instytucje, uczelnie i firmy z całej Polski otworzą swoje drzwi, by zaprezentować najnowsze osiągnięcia technologiczne. Uczestnicy będą mogli wziąć udział w warsztatach, pokazach i interaktywnych sesjach dotyczących m.in. AI, ochrony danych, światłowodów czy innowacji w energetyce.\nAż 65 proc. Polaków obawia się o swoje bezpieczeństwo w internecie, a co trzecia osoba padła ofiarą cyberataku lub oszustwa online w ciągu ostatniego roku. Phishing, scam i spoofing to najczęściej spotykane formy ataków, które dotykają coraz większą liczbę użytkowników sieci. Co więcej, 41 proc. respondentów przyznaje, że nie wie, komu można zaufać w internecie, a ponad połowa nie jest pewna czy ich urządzenia są odpowiednio zabezpieczone. Takie dane wyraźnie pokazują, że Polska stoi przed poważnym wyzwaniem związanym z edukacją i świadomością na temat cyberbezpieczeństwa.\n1 października startuje 6. edycja Digital Festival, organizowanego przez Fundację Digital Poland pod hasłem #TwórzOdkrywajChroń. To wyjątkowe, trwające aż 6 tygodni wydarzenie poświęcone nowym technologiom i cyfryzacji w Polsce, którego celem jest promowanie innowacyjnych rozwiązań oraz edukacja w zakresie bezpieczeństwa cyfrowego i kompetencji przyszłości. W programie znajdziemy liczne wydarzenia, w tym warsztaty, wykłady i konkursy, skierowane do dzieci, młodzieży, osób starszych, profesjonalistów, a także tych, którzy dopiero rozpoczynają swoją przygodę z technologią.\nRybnik, miasto z ambitnymi celami, nie tylko dąży do zdobycia tytułu Zielonej Stolicy Europy w 2026 roku, ale również systematycznie przeprowadza transformację cyfrową. Dzięki innowacyjnym rozwiązaniom mieszkańcy zyskali wygodny dostęp do miejskich usług i informacji, a samorząd – cenne narzędzie do budowania zaufania i zaangażowania społeczności. Ewelina Włoch, Naczelnik Wydziału Cyfryzacji i Nowych Technologii w Urzędzie Miasta Rybnik, dzieli się sukcesami i wyzwaniami tego dynamicznego procesu.\nCyfrowa gospodarka Europy Środkowo-Wschodniej dynamicznie rośnie, a Polska jest jednym z ważniejszych jej graczy. Raport przygotowany przez Fundację Digital Poland \"Digital Champions CEE 2024\" wskazuje, że wartość największych technologicznych firm w regionie w ciągu roku wzrosła o ponad 40 proc. W obliczu trwającej wojny w Ukrainie, znacząco zwiększyło się też zainteresowanie firmami z sektora cyberbezpieczeństwa, a sztuczna inteligencja stała się kluczowym elementem rozwoju w wielu branżach.\nSztuczna inteligencja zrewolucjonizowała sposób, w jaki banki funkcjonują na co dzień. Przyniosła nowe możliwości, ale i wyzwania, które kształtują przyszłość sektora finansowego. Adam Marciniak, Prezes Zarządu VeloBank, w rozmowie z Nell Przybylską o wyzwaniach i sukcesach ubiegłego roku podkreśla, że sztuczna inteligencja stanowiła główne wyzwanie a zarazem szansę dla banku. Wdrażanie zaawansowanych technologii, zdobycie inwestora oraz plany na przyszłość stawiają VeloBank w czołówce innowacyjnych instytucji finansowych.\nFundacja Digital Poland ogłosiła Listę Digital Shapers 2023, wyróżniając liderów i innowatorów, którzy odgrywają ważną rolę w przekształcaniu Polski w cyfrowego lidera. Wśród wybitnych postaci, których praca została doceniona przez kapitułę, znaleźli się przedstawiciele firm i instytucji technologicznych, których innowacyjne podejście ma szansę zrewolucjonizować cyfrowy wizerunek Polski.\nNajnowsze wyniki czwartej edycji ogólnopolskiego testu z cyfrowych kompetencji, rzucają nowe światło na aktualne wyzwania w edukacji cyfrowej w Polsce. Blisko 17 tysięcy uczestników wzięło udział w sprawdzianie, którego wyniki wyraźnie pokazują konieczność dalszych inwestycji w sektorze edukacji cyfrowej. Zdaniem ekspertów, pomimo licznych inicjatyw, osiągnięcia uczestników w teście nie odbiegają od poprzednich lat, co wskazuje na trudności w poprawie cyfrowych umiejętności społeczeństwa.\nRozpowszechnianie fałszywych lub zmanipulowanych informacji, coraz bardziej przenika naszą rzeczywistość. Mimo rosnącej świadomości istnienia zjawiska dezinformacji tylko połowa Polaków czuje się bezpiecznie w internecie – wynika z raportu \"Dezinformacja oczami Polaków\". 81 proc. badanych jest zdania, że w ciągu ostatniej dekady wzrosła skala rozpowszechnianej w internecie dezinformacji. Aż 91 proc. Polaków zgadza się z co najmniej jedną z badanych teorii dezinformacyjnych, a 84 proc. respondentów zetknęła się z fake newsem.\nInspirujące i nowatorskie koncepcje często są impulsem do rewolucyjnych przemian, a w dobie dostępności zaawansowanych narzędzi cyfrowych, możliwości twórcze są niemal nieograniczone. W związku z tym istotne staje się promowanie i rozpowszechnianie wiedzy na temat nowych rozwiązań oraz inicjatyw, aby pobudzać rozwój i innowacje. Warto również pamiętać, że za każdą taką inicjatywą stoi człowiek – jednostka pełna pasji i determinacji, która napędza zmiany i przyczynia się do rozwoju społeczeństwa.\nKażdy kryzys to także szansa na odrodzenie, a kluczową rolę w jej skutecznym wykorzystaniu odgrywają właściwi liderzy. Fundacja Digital Poland co roku poszukuje takich osób i uhonorowuje je tytułem Digital Shapers. – To nie tylko forma uznania i docenienia tych, którzy przyczyniają się do postępu w cyfryzacji, ale także sposób na propagowanie najlepszych praktyk i innowacyjnych rozwiązań – podkreśla w rozmowie z Business Insider Polska Dariusz Kwieciński, Prezes Zarządu Fujitsu Poland, Przewodniczący Digital Academy szóstej edycji Digital Shapers.\nOd początku stycznia trwa nabór do szóstej edycji Digital Shapers, inicjatywy organizowanej przez Fundację Digital Poland, która ma na celu wyróżnienie i uhonorowanie liderów cyfryzacji w Polsce. Na listę Digital Shapers co roku trafiają osoby przyczyniające się do cyfryzacji polskiej gospodarki, dzięki którym kraj na arenie międzynarodowej postrzegany jest jako innowacyjny. Digital Shapers, to liderzy w swoich kategoriach – zweryfikowani i docenieni przez branżę, w której działają.\nW dynamicznie rozwijającym się świecie technologii, japońskie Fujitsu stawia sobie ambitny cel – być kluczowym graczem w transformacji cyfrowej Polski. Chce pokazać, że technologia może pozytywnie wpływać na środowisko, gospodarkę i dobrobyt ludzi. W rozmowie z Business Insider Polska, Dariusz Kwieciński, prezes zarządu Fujitsu Poland, podkreśla, że budowanie zaufania do technologii można realizować poprzez ideę ekosystemów i współtworzenia, a raport Fundacji Digital Poland \"Technologia w służbie społeczeństwu. Czy Polacy zostaną społeczeństwem 5.0?\" stanowi istotny krok w jej realizacji.\nNigdy nie pracował w restauracji, a jego książki o wegetariańskiej polskiej kuchni to hit – nie tylko w Polsce, ale i w Ameryce. Jego pasja do gotowania zaczęła się już w dzieciństwie. Za sprawą miłości do jedzenia i fascynacji telewizyjnymi programami kulinarnymi postanowił sam wkroczyć do świata smaków. W rozmowie z Nell Przybylską dla Business Insider Polska, Michał Korkosz dzieli się swoją kulinarną przygodą, odkrywając, jak z pasji do gotowania stał się nie tylko autorem bloga \"Rozkoszny\" i książek kucharskich, ale także rozpoznawalną postacią w świecie social mediów. Jaki jest jego przepis na sukces? Autentyczność.\nOtwarty stosunek do nowych technologii pomaga sprostać wyzwaniom, które pojawiają się każdego dnia na całym świecie. To stanowisko wydają się podzielać Polacy. Ich pozytywny stosunek do zdobywania umiejętności cyfrowych widać wyraźnie w wynikach raportu Fundacji Digital Poland \"Technologia w służbie społeczeństwu. Czy Polacy zostaną społeczeństwem 5.0?\". Aż 94 proc. badanych uważa umiejętności cyfrowe za klucz do lepszej przyszłości zawodowej, natomiast 93 proc. widzi w nich narzędzie ułatwiające codzienne życie.\nSztuczna inteligencja jest wokół nas, czyniąc nasze życie wygodniejszym, ale też bezpieczniejszym. – Pozornie drobne rzeczy jak prognoza pogody opracowana dzięki sztucznej inteligencji, skrzynka mailowa wolna od spamu, tłumaczenia oparte o uczenie maszynowe, wirtualni asystenci czy podpowiedzi filmów na wieczorny seans to ważne wsparcie – mówi w rozmowie z Business Insider Polska Dorota Żurkowska z Warner Bros. Discovery w Polsce. I dodaje, że sztuczna inteligencja nie wyręczy nas od obowiązków, ale pozwoli zaoszczędzić cenny czas, który możemy poświęcić bliskim.\nTegoroczna edycja Digital Festival, skoncentrowana wokół tematu sztucznej inteligencji, przyniosła ze sobą dwie ważne publikacje Fundacji Digital Poland: raport \"Technologia w służbie społeczeństwu. Czy Polacy zostaną społeczeństwem 5.0?\" oraz kolejną odsłonę poradnika \"Nowoczesny Senior – przewodnik po cyfrowym świecie\". Obydwie publikacje stanowią cenne źródło wiedzy o nastawieniu społeczeństwa polskiego do cyfryzacji i nowych technologii.\nPiorunujące pokazy, wystawy dronów, budynki wykorzystujące termografię, warsztaty z tworzenia gier komputerowych, rozmowy o neurotechnologi – to tylko część z zaplanowanych na tę noc atrakcji. 20 października naukowcy i wynalazcy w całej Polsce uchylą rąbka tajemnicy i podzielą się swoją wiedzą z uczestnikami Nocy Innowacji. Tego dnia można zajrzeć tam, gdzie na co dzień pracują najlepsi z najlepszych.\nObraz to proces, mniejsze i większe decyzje, zmagania, porażki, twórcze aspiracje – coś, co dla odbiorcy jest zwykle ukryte, niedostępne – tak o sztuce mówi w rozmowie z Business Insider Polska Robert Latoś – artysta, malarz oraz założyciel firmy technologicznej Well of Art, która tworzy cyfrowe doświadczenia w dziedzinie sztuki i edukacji. Pomysłodawca rewolucyjnej aplikacji Glaze, replikującej proces malowania olejnego zgodnie z technikami wielkich mistrzów, którą będą mogli testować już w najbliższy piątek, 20 października, uczestniczy Nocy Innowacji. Warsztaty malarskie w komnatach Zamku Królewskiego w Warszawie to niepowtarzalna okazja, by na obrazy Rembrandta spojrzeć przez pryzmat techniki, w której je stworzył. To także szansa, żeby chwycić w dłoń cyfrowy pędzel i poczuć się jak holenderski geniusz.\nMimo że produkcja Poloneza, który był ostatnim polskim autem, zakończyła się 21 lat temu, to przemysł motoryzacyjny w Polsce radzi sobie całkiem dobrze. Jesteśmy uznawani za jedno z największych zagłębi motoryzacyjnych w Europie, a swoje zakłady mają u nas wiodące koncerny z branży automotive. Doskonałym przykładem są fabryki Volkswagen Poznań. To cztery nowoczesne zakłady produkujące od 30 lat samochody, które trafiają z Polski na rynki całego świata.\nNoc z robotami, spacer po cyfrowym lesie, spotkanie z bionicznymi innowacjami ze świata owadów, symulator starości czy w końcu nocne warsztaty malarstwa w komnatach Zamku Królewskiego w Warszawie. Czas odkryć tajemnice nowych technologii i sztucznej inteligencji podczas 5. edycji Nocy Innowacji! Już 20 października każdy będzie mógł zobaczyć, nad czym pracują obecnie najbardziej innowacyjne firmy w Polsce, wejść do niedostępnych na co dzień laboratoriów, sterować marsjańskim łazikiem Raptors Rover, nadzorować maszyny do produkcji detektorów podczerwieni i sprawdzić, jakie nowości czekają nas w motoryzacji. Noc Innowacji to doskonała okazja, aby porozmawiać z ekspertami, poznać wynalazki tworzone przez polskich naukowców oraz zainspirować się do działania.\nCały świat z zaciekawieniem obserwuje kolejne eksperymenty artystów ze sztuczną inteligencją, które wywołują kontrowersje i publiczną debatę na temat własności intelektualnej. Artystka Agnieszka Piłat, która od kilku lat pracuje w Stanach Zjednoczonych w Boston Dynamics i współpracuje ze SpaceX, swoją twórczość wykorzystuje do tego, aby inspirować ludzi i pokazywać, że dzięki sztucznej inteligencji (AI) możemy marzyć i robić więcej. – AI nigdy nie zastąpi człowieka, ale może sprawić, że wiele naszych obowiązków będziemy wykonywać na wyższym poziomie – zauważa w rozmowie z Business Insider Polska.\nTechnologie rozwijają się w zawrotnym tempie. Coraz więcej ludzi zastanawia się nad tym, czy ich miejsce pracy, wykonywany zawód będą istniały w najbliższej przyszłości i jakie umiejętności będą najbardziej pożądane na rynku pracy. Sztuczna inteligencja (AI) jest jednym z kluczowych czynników kształtujących przyszłość zatrudnienia. Historia pokazuje jednak, że każda nowa technologia zwykle tworzy więcej miejsc pracy, niż eliminuje. Kluczem jest adaptacja i odpowiednie przygotowanie się na te zmiany.\nSą rzeczy, które kiedyś były domeną science fiction, a teraz stają się naszą codziennością. Sztuczna inteligencja, czyli AI, to jeden z kluczowych tematów piątej edycji Digital Festival. Dodatkowo najnowsze badanie \"Technologia w służbie społeczeństwu. Czy Polacy zostaną społeczeństwem 5.0?\" przeprowadzone przez Fundację Digital Poland, GfK Polonia oraz T-Mobile Polska, rzuca nowe światło na to, jak Polacy postrzegają i adaptują się do szybkiego rozwoju cyfryzacji, nowych technologii i AI.\nW erze mediów społecznościowych, gdzie dominują krótkie, śmieszne filmiki i memy, pojawił się fenomen: Doktor z TikToka. Konrad Skotnicki, doktor chemii i twórca tego nietypowego profilu, przekształca standardy edukacji, oferując solidną porcję wiedzy. W rozmowie z Business Insider Polska zdradza, że jego marzeniem jest stworzenie centrum popularyzacji nauki i edukacji w internecie.\nOszustwa w internecie, jak również wymyślne sposoby kradzieży danych za pomocą emaili czy smsów osiągnęły zupełnie nowy poziom i potrafią wyprowadzić w pole nawet najbardziej świadomych konsumentów – przyznaje w rozmowie z Business Insider Polska, Natalie Kelly, Chief Risk Officer, Visa Europe. Zmiana, jaka zaszła w naszych zwyczajach zakupowych, stwarza oszustom jeszcze więcej okazji do wytypowania potencjalnych ofiar w sieci, a następnie wykradania czy fałszowania ich danych. Jedno jednak się nie zmieniło – potrzeba bezpieczeństwa.\nLudzka wyobraźnia jest nieograniczona. Przez wieki naukowcy, inżynierowie, artyści i podróżnicy udowadniali, że potrafimy przenosić góry. W epoce cyfrowej, gdzie granice rzeczywistości stają się coraz bardziej płynne, nasze możliwości poszerzają się w niesamowitym tempie. Digital Festival 2023 to okazja, by zanurzyć się w świecie, gdzie technologia spotyka się z ludzką kreatywnością. Gdzie sztuczna inteligencja nie jest tylko narzędziem, ale partnerem w odkrywaniu nowych horyzontów.\nCzterdziestoletni zastój w rozwoju mikroelektroniki i fotoniki sprawił, że w Polsce zaczynamy niemal od zera. Jedyny obszar, w którym dysponujemy dobrą kadrą to projektowanie – przyznaje dr inż. Piotr Grabiec z Instytutu Mikroelektroniki i Fotoniki w rozmowie z Business Insider Polska. Szansą na rozwój europejskiego rynku układów scalonych jest Chip Act, który zakłada przeznaczenie 43 mld euro na wsparcie produkcji mikroprocesorów. Ale inwestycje w ramach cyfryzacji Europy powinny być tak zdywersyfikowane, by każdy kraj miał specjalizację elektroniczną, która zapewni stabilny wzrost i bezpieczeństwo dostaw po konkurencyjnych cenach – dodaje dr inż. Jarosław Tworóg, wiceprezes Krajowej Izby Gospodarczej Elektroniki i Telekomunikacji.\nTechnologia kwantowa ma potencjał do odegrania istotnej roli w gospodarce na kilku poziomach. Już teraz istnieją algorytmy kwantowe rozwiązujące problemy optymalizacyjne w takich obszarach jak transport, logistyka, finanse czy medycyna – podkreśla Paweł Gora, prezes Fundacji Quantum AI. I dodaje, że brak przemyślanej strategii rozwoju technologii kwantowych w Polsce nie przyciągnie na rynek inwestorów. Szansą na zmianę jest edukacja i nowe programy badawcze.", "content_hash": "82ee94525bd0cd70637f1b33022ebdba2c891431730b9ba47c4e132f4a2a2694", "text_len": 15564}
{"schema_version": 1, "id": "94ac03bd067e5740fdf4fec5e1b352bbc5ca904e", "url": "https://businessinsider.com.pl/technologie/emobility", "title": "e mobility", "category": "Technologie", "scraped_at": "2025-12-23T04:13:16.093877Z", "text": "Przy dobrze przygotowanym planie możemy liczyć na wyjątkowo dobre miejsca pracy. — Będą to nowoczesne, zaawansowane technologicznie miejsca pracy, ale ta droga jest dopiero do przejścia — mówiła Ilona Antoniszyn, członek zarządu i head of public affairs w Volkswagen Group Polska. Dodała, że obecnie trzeba pracować nad tym, aby doprowadzić do tego, że zielona energia dla produkcji stanie się dostępna w odpowiednich cenach i będzie jej wystarczająco dużo. — Jeśli produkt wychodzi z fabryki i chce się nazywać zeroemisyjny, musi udowodnić, że wszystkie jego komponenty były wyprodukowane z zerową emisją, a także samo złożenie i wykończenie było zeroemisyjne — mówiła. O tym, co determinuje motoryzację zeroemisyjną, oraz w jaki sposób budować konkurencyjność z USA i Chinami w Europie, rozmawialiśmy podczas kongresu Move.\nPrzed nami historyczny czas w kontekście zmiany w transporcie ciężkim - ze spalinowego na elektryczny. — Nie ma od tego odwrotu nie tylko dlatego, że tak zdecydowała Unia Europejska — mówił Wojciech Rowiński, dyrektor generalny, Scania Polska S.A. — Jest tak przede wszystkim dlatego, że napęd elektryczny jest o wiele bardziej efektywny niż spalinowy — dodawał. Scania jest znana z ekonomicznych rozwiązań transportowych i już kilkanaście lat temu zdała sobie sprawę, że droga poprawiania efektywności silników spalinowych powoli się kończy. — Idziemy w stronę napędów elektrycznych, bo wierzymy, że to właśnie one będą najbardziej ekonomiczne — podkreślał Wojciech Rowiński. W przyszłości dla biznesu kluczowy będzie niekoniecznie koszt za przebyty kilometr, ale wygenerowany ślad węglowy za kilometr.\nNowy Mustang Mach-E stanowi piękny dowód na to, że Ford jest liderem innowacji w motoryzacji i umacnia swoją pozycję w świecie elektromobilności. Pierwszy elektryk z logo Forda nosi w sobie geny legendarnego mocarnego pierwowzoru. Widać to zwłaszcza w zewnętrznej stylizacji. Niedościgniony, ikoniczny Mustang przeszedł jednak totalną technologiczną rewolucję.\nPierwszy elektryczny SUV Jaguara jest obecnie dostępny w interesującej ofercie skierowanej do biznesu. Wysokość wsparcia przy zakupie tego ekscytującego samochodu może wynieść nawet 76 000 zł brutto. Do tego dochodzą inne korzyści. Przyjrzyjmy się nieco bliżej elektryzującemu Jaguarowi I-Pace oraz aktualnej ofercie.", "content_hash": "bebc1e714ed5ed91e92834705607a26e1fa458f715243a993dbfbd6a11cae90c", "text_len": 2308}
{"schema_version": 1, "id": "779b4091649a2f11de413dd86d03cdd4c79d5570", "url": "https://businessinsider.com.pl/technologie/motoryzacja", "title": "Motoryzacja", "category": "Technologie", "scraped_at": "2025-12-23T04:13:15.015430Z", "text": "Volkswagen wstrzymuje produkcję samochodów w swojej fabryce w Niemczech. Największy europejski producent aut zmaga się ze słabym popytem na kluczowych rynkach. Zakład miał być wizytówką inżynieryjnych możliwości Volkswagena. Teraz zostanie przekształcony m.in. atrakcję turystyczną.\nPijani kierowcy dosłownie \"zostawiają\" skarbówce miliony złotych. Od początku stycznia do końca września 2025 r. do naczelników urzędów skarbowych wpłynęło 4,4 tys. orzeczeń o przepadku pojazdu. To ponad trzykrotnie więcej niż w analogicznym okresie poprzedniego roku. Choć fiskus za sprzedaży aut zarabia miliony, to średnia cena pojedynczego samochodu jest jednak bardzo niska.\nTuż przed świętami Bożego Narodzenia zostanie otwarty nowy odcinek drogi ekspresowej S1. Nowa droga to kluczowa inwestycja dla południowego układu komunikacyjnego Polski, choć realizacja napotkała na spore opóźnienia. To także ogromna zmiana dla kierowców, którzy docenią nową ekspresówkę.\nTunel o długości prawie 2,3 km — ważny element trasy Via Carpatia — nabiera kształtów. Tunel powstaje w ramach budowa odcinka drogi ekspresowej S19 Rzeszów Południe — Babica. Niedawno zakończono drążenie pierwszej nawy. \"Pierwsza nawa — adiós\" — pisze GDDKIA.\nToyota od czasów pamiętnego GT86 co jakiś czas wprowadza na rynek auta spektakularne i bezkompromisowe. Takie jak GR Yaris, który z poczciwym miejskim Yarisem wspólną ma w zasadzie tylko nazwę. W dzisiejszych czasach trudno znaleźć tak ekscytujący model tej wielkości u jakiegokolwiek innego producenta. A jest u Toyoty, którą przed laty niektórzy uznawali za najbardziej nudną i sztampową markę, ulubioną przez księgowych. Teraz pewnie im głupio.\nWysoka cena i ograniczony zasięg — to główne przeszkody, które hamują rozwój rynku samochodów elektrycznych w Polsce. Co prawda rynek wciąż udowadnia, że zainteresowanie \"elektrykami\" rośnie i notowane są kolejne rekordy rejestracji takich pojazdów, to najnowsze badanie Barometru Nowej Mobilności pokazuje, że bariery finansowe i technologiczne wciąż odstraszają wielu potencjalnych nabywców.\nNajwięksi światowi producenci samochodów zaapelowali do władz USA, by uniemożliwić firmom wspieranym przez chiński rząd wejście na amerykański rynek i budowę fabryk w Stanach Zjednoczonych. Jak ostrzegają, przyszłość całej branży motoryzacyjnej jest zagrożona.\nToyota Hilux to auto z innej epoki. Tej sprzed downsizingu i elektryfikacji. Jest duże, ciężkie, solidnie wykonane, a pod maską tej imponującej Toyoty pracuje silnik Diesla. Na dodatek, Hilux w wersji GR Sport wygląda świetnie i po asfalcie jeździ niewiele gorzej niż większość SUV-ów aut.\nKomisja Europejska analizuje możliwość pięcioletniego opóźnienia wprowadzenia zakazu stosowania silników spalinowych. Decyzja ta wynika z nacisków największych państw regionu, które mają poważne obawy dotyczące wpływu regulacji na kluczowe branże. Wśród tych krajów jest Polska.\nW najbliższych miesiącach polskich kierowców czeka szereg istotnych zmian w przepisach ruchu drogowego. Nowelizacja prawa przewiduje m.in. wprowadzenie zerowego limitu alkoholu dla młodych kierowców oraz wydłużony okres próbny. To jednak tylko część nowych regulacji, które będą stopniowo wchodzić w życie w latach 2025 i 2026.\nKomisja Europejska rozważa wprowadzenie regulacji, które zobowiązałyby firmy w krajach UE do zakupu wyłącznie samochodów elektrycznych. Pomysł ten, jak donosi „Rzeczpospolita”, wzbudza poważne obawy wśród przedstawicieli branży motoryzacyjnej, którzy wskazują na potencjalne negatywne skutki.\nUnia Europejska wyraźnie odpuszcza w sprawie aut spalinowych. Po niemieckiej interwencji nie słychać już głosów o bezwzględnym zakazie ich sprzedaży po 2035 r. Wręcz przeciwnie, jest \"otwartość\" na różne technologie.\nImponująco przestronny i komfortowy MG HS, idealny do miasta MG ZS, czy zwrotny MG3? Wszystkie trzy modele marki MG Motor dostępne są z siedmioletnią potrójną gwarancją, a także z kartą podarunkową ORLEN o równowartości paliwa potrzebnego do przejechania 10 000 km.\nW Europie samochody stają się coraz większe, a zjawisko to na Zachodzie zyskało już miano \"carspreading\". Miasta — zwłaszcza w centrach — nie są do nich dostosowane. Niektóre metropolie już podejmują kroki, aby ograniczyć obecność takich pojazdów na ulicach. Z pierwszymi sukcesami.\nFord Transit to jeden z najbardziej popularnych w naszym kraju „dostawczaków”. Czasami na ulicach spotkamy jednak dymiące Transity z końca XX wieku, ale nie brak również takich z nowoczesnym dieslem i elegancką sylwetką. Za kilka lat może się jednak okazać, że powoli zastępują je e-Transity – równie dobre, ale na prąd. Tylko czy takie wersje dostawczego Forda sprawdzą się w każdych warunkach?\nBMW daje możliwość zakupu używanych aut w doskonałym stanie. Każdy model jest dokładnie sprawdzany przez ekspertów i objęty 24-miesięczną gwarancją. To świetna okazja, by w przystępnej cenie kupić samochód z niskim przebiegiem.\nDługo czekaliśmy na początek sprzedaży Renault 5 i rzeczywiście było warto. Szczególnie, jeżeli ktoś jest fanem francuskich marek i elektromobilności. Współczesna „piątka” to auto zgrabne, urokliwe, dobrze zaprojektowane i na dodatek fantastycznie jeździ. Trudno teraz znaleźć równie przyjemny, miejski samochód na prąd.\nToyota Corolla od dziesięcioleci znajduje się w czołówce rankingów globalnej sprzedaży aut, a obecnie jest również hitem w Polsce. Nic w tym dziwnego, w obecnej wersji wygląda dobrze, jeździ się nią wygodnie, a jako hybrydowe kombi jest pakowna i oszczędna, a ma tylko drobne wady.\nToyota ogłosiła wycofanie ponad 166 tys. pojazdów modeli Proace i Proace Verso na całym świecie. Japoński gigant motoryzacyjny poinformował o akcji serwisowej, ponieważ problem dotyczy potencjalnej korozji wahaczy, która może wpłynąć na bezpieczeństwo jazdy. W samych tylko Niemczech akcja obejmie ponad 27 tys. samochodów wyprodukowanych między 2016 a 2022 rokiem. Toyota zapewnia, że naprawy będą bezpłatne.\nZwykły Ford Puma to bardzo ładny i praktyczny crossover, który sprawdzi się w mieście i na trasie, a w razie potrzeby będzie też pełnić funkcję rodzinnego auta. Ale na rynku jest także jego szczególna wersja: na prąd. Choć z początku byłem do niej nastawiony sceptycznie to po tygodniu korzystania z niej stwierdzam, że w mieście sprawdzi się na medal. Pod pewnymi warunkami.\nPonad 1,5 mld zł zainwestuje Volkswagen w rozbudowę zakładu we Wrześni, gdzie powstaną dwie nowe hale produkcyjne dla elektrycznego modelu eCrafter. W poniedziałek wmurowano kamień węgielny pod tę inwestycję.\nRealizacja pomysłu polskiego samochodu elektrycznego jeszcze nigdy nie była tak blisko. Od początku istnienia spółka Electromobility Poland (EMP) tak naprawdę nigdy nie miała wystarczających pieniędzy, by zrealizować swój cel. Teraz ma się to zmienić. W historii tzw. projektu Izera było jednak już tak wiele niespodziewanych zwrotów akcji, że trudno oczekiwać, iż teraz wszystko pójdzie gładko. Pomysł ma swoich przeciwników, a spółka musi pokonać jeszcze co najmniej trzy poważne przeszkody.\nWniosek Electromobility Poland, czyli spółki odpowiedzialnej za projekt polskiego samochodu elektrycznego, uzyskał pozytywną ocenę w konkursie Narodowego Funduszu Ochrony Środowiska i Gospodarki Wodnej. Firma ubiega się o ok. 4,5 mld zł z Krajowego Planu Odbudowy na stworzenie hubu elektromobilności i budowę fabryki samochodów w Jaworznie. NFOŚiGW przedstawił oficjalną listę rankingową, na której znalazła się jeszcze jedna firma. Teraz ruszą negocjacje w sprawie ostatecznej umowy inwestycyjnej.\nStawki za korzystanie z sieci dróg płatnych dla pojazdów o masie powyżej 3,5 tony i autobusów mają wzrosnąć o 40-42 proc. Zmiana wysokości opłat będzie uzależniona od klasy emisji spalin i masy pojazdu. Tak wynika z projektu rozporządzenia Rady Ministrów, który został opublikowany we wtorek na stronie Rządowego Centrum Legislacji.\nRynek samochodów — zarówno firmowych, jak i prywatnych — wchodzi w nową erę. Leasing wciąż pozostaje ważnym filarem finansowania, ale obok niego coraz mocniej rozwija się wynajem i subskrypcja, które dają użytkownikom większą swobodę i przewidywalność. O tym, jak nowoczesna platforma może odpowiadać na te zmiany, opowiada Przemysław Kamiński, prezes BNP Paribas Group Service Center S.A. – spółki Grupy BNP Paribas, organizatora platformy mamGO.pl.\nZdjęcie Sławomira Mentzena z Teslą Cybertruck wzbudziło duże zainteresowanie i setki komentarzy w mediach społecznościowych. Komentujący wytykali szefowi Nowej Nadziei wcześniejszy sceptycyzm odnośnie do au alektrycznych. Lider Konfederacji wyjaśnił, że samochód nie jest jego własnością, a jedynie miał okazję go przetestować.\nChińskie samochody szturmem zdobywają polski rynek motoryzacyjny. Obecnie co trzecia marka samochodów osobowych dostępnych w Polsce pochodzi z Chin. Dla klienta istotne będzie jednak nie tylko sam fakt kupna, ale też ile za kupowane obecnie auto będzie mógł uzyskać za kilka lat. Jak szybko maleje wartość samochodu chińskich marek? Przeprowadzona przez Carfax i Info-Ekspert analiza na pierwszych trzech miejscach stawia marki: MG, BAIC oraz BYD — pisze \"Auto Świat\".\nToyota RAV4 to jeden z najbardziej cenionych, kompaktowych SUV-ów, który lata temu chętnie kupowany był w wersji z dieslem. O silnikach na „ropę” Toyota jednak już zapomniała, więc teraz RAV4 sprzedawany jest jedynie jako hybryda: oszczędna i wystarczająco mocna. Na szczycie gamy jest zaś szczególny jej wariant: mocniejszy i z możliwością ładowania z gniazdka. Czy warto za tę wersję zapłacić o 50 tys. zł więcej niż za podstawową „ravkę”?\nLexus NX, UX, RX i LBX, a także limitowana wersja ES Final Edition trafiły na długo wyczekiwaną wyprzedaż rocznika. To doskonała okazja, żeby stać się właścicielem jednego ze spektakularnych aut. Wybierz już teraz idealny model i zyskaj nawet do 62 200 zł.", "content_hash": "6ed529a2365d5f36698b2faa1045e4663a6e9b5692e9346b3a94163a7f8c255b", "text_len": 9767}
{"schema_version": 1, "id": "7eb50b7bd0c02016b7b7ed9ff29a54e9a9dbf4c4", "url": "https://businessinsider.com.pl/technologie/najtanszy-iphone-pod-choinke-zdziwisz-sie-bo-nie-jest-drogi/7n8hcc1", "title": "Najtańszy iPhone pod choinkę: zdziwisz się, bo nie jest drogi", "category": "Technologie", "scraped_at": "2025-12-23T04:13:28.065916Z", "text": "Najtańszy iPhone pod choinkę: zdziwisz się, bo nie jest drogi\nJeśli marzysz o nowym iPhonie lub chcesz podarować go w prezencie komuś bliskiemu pod choinkę, nie musisz szykować pięciu ani nawet trzech tysięcy złotych. Sprawdziliśmy, które modele oferują najlepszy stosunek ceny do możliwości. W naszym zestawieniu porównujemy iPhone’a 16e z najnowszym chipem A18 i aparatem 48 Mpx oraz popularnego i wciąż świeżego jeszcze iPhone’a 15 z chipem A16 Bionic. Każdego z nich warto kupić na koniec 2025 roku.\nW tekście i na zdjęciach umieszczono linki reklamowe naszego partnera.\nSmartfon APPLE iPhone 16e 5G 128GB\nNiepozorny iPhone 16e oferuje nieco nietypową konstrukcję, ale trwałość i parametry techniczne zbliżone do flagowców. Dostępny jest w eleganckiej czerni lub bieli, z obudową z lotniczego aluminium, zaprojektowaną, by wytrzymać nieoczekiwane zdarzenia. Dodatkową ochronę wyświetlacza zapewnia technologia Ceramic Shield. Wyświetlacz to zresztą mocny punkt tego modelu. Ma 6,1-calowy ekran Super Retina XDR w technologii OLED, sięgający samych krawędzi. Ekran ma rozdzielczość 2532x1170 i standardowe odświeżanie 60 Hz, co akurat w tej cenie raczej nie przystoi.\nSercem urządzenia jest czip A18, który gwarantuje zapas mocy na przyszłość. Ten specjalnie zaprojektowany czip z sześcioma rdzeniami CPU i 4-rdzeniowym GPU działa płynnie i oferuje wysoki realizm grafiki. Czip A18 jest także ważny dla obsługi Apple Intelligence, czyli osobistego systemu sztucznej inteligencji, który pomaga pisać, tworzyć własne emoji, edytować zdjęcia za pomocą narzędzia Oczyść i ogarniać wszystko bez wysiłku. System Apple Intelligence działa w ścisłej integracji z iPhonem, przetwarzając dane na urządzeniu i chroniąc prywatność, a dzięki przełomowej prywatnej chmurze obliczeniowej może korzystać z większych modeli serwerowych.\nAparat Fusion 48 Mpx wygląda niepozornie na tylnej obudowie, ale działa jak dwa aparaty w jednym, oferując cztery razy wyższą rozdzielczość niż wcześniejsze modele. Zintegrowany 2-krotny zoom zapewnia zbliżenia w jakości optycznej. Telefon nagrywa wideo w Dolby Vision 4K i ma funkcję Analizy wizualnej, która pozwala szybko podsumować tekst lub zidentyfikować obiekty (np. rośliny, zwierzęta, produkty) w otoczeniu.\nNa koniec garść informacji, które dla miłośnika Apple nie będą zaskakujące: system działa w systemie iOS i ma 8 GB pamięci RAM. Bateria o pojemności 4000 mAh nie powala, ale pozwala oglądać wideo nawet przez 26 godzin i działa nawet 6 godzin dłużej niż w iPhone 11. Ten model obsługuje oczywiście łączność 5G, Wi-Fi, Bluetooth i technologię eSIM, a do ładowania służy złącze USB-C.\nSmartfon APPLE iPhone 15 5G 128GB\nAlternatywą dla nowszego iPhone’a 16e jest nieco starszy standardowy model z oznaczeniem 15. Urządzenie ma nową konstrukcję z tylną szybą. Odporność i trwałość gwarantuje niestandardowy proces podwójnej wymiany jonowej szkła oraz aluminiowa obudowa klasy lotniczej. Wyróżnikiem wizualnym tego modelu jest Dynamiczna Wyspa, która umożliwia wyświetlanie alertów i aktywności w czasie rzeczywistym. Pozwala też na kontrolowanie odtwarzanej muzyki, sprawdzanie dzwoniących, monitorowanie statusu lotu i korzystanie z wielu innych funkcji.\nMoc i wydajność zapewnia chip A16 Bionic, którego potencjał został początkowo zaprojektowany dla modeli Pro. Chip ten obsługuje zaawansowane funkcje, w tym fotografię obliczeniową, izolację głosu podczas rozmów telefonicznych oraz płynną wydajność w grach. Główny aparat w tej wersji oferuje naprawdę świetne wyniki. W porównaniu do starszych modeli znacząco podniesiono jakość portretów, oferując więcej szczegółów i bogatsze kolory. Ma też możliwość regulowania ostrości między obiektami poprzez dotknięcie ekranu i to nawet po wykonaniu zdjęcia. Smartfon automatycznie rejestruje informacje o głębi, jeśli fotografowanym obiektem jest osoba, pies lub kot, dzięki czemu nie trzeba już przełączać się do trybu portretowego. Nowe złącze USB-C, które też jest juz obecne w piętnastce, umożliwia ładowanie komputera Mac lub iPada za pomocą tego samego kabla, którego wykorzystujesz do ładowania iPhone'a 15. Co więcej, iPhone 15 może być używany do ładowania Apple Watch lub AirPods.\nTelefon oferuje także przydatne funkcje udostępniania i personalizacji, takie jak możliwość tworzenia własnego plakatu, który zobaczą kontakty podczas połączenia, oraz bezpośrednie udostępnianie danych kontaktowych poprzez zbliżenie iPhone'a do innego urządzenia. Można również tworzyć animowane naklejki ze zdjęć na żywo, dodając efekty.\nSprawdź również ceny najnowszych iPhone’ów:\nW tekście i na zdjęciach umieszczono linki reklamowe naszego partnera.", "content_hash": "597091400aff1c411b4422244b4f37ca37f157d33a3c227a450162e3d9054078", "text_len": 4626}
{"schema_version": 1, "id": "f38b6ae0f663e461d6ea2477d28a80718fbd13a6", "url": "https://businessinsider.com.pl/technologie/nauka", "title": "Nauka", "category": "Technologie", "scraped_at": "2025-12-23T04:13:17.287910Z", "text": "Cztery reaktory elektrowni jądrowej Gravelines w północnej Francji wyłączono w nocy z niedzieli na poniedziałek po tym, jak systemy filtrów przy ujęciach wody zostały zapchane przez... masowy, nieprzewidywalny rój meduz. Operator EDF podkreślił, że zdarzenie nie miało wpływu na bezpieczeństwo instalacji, personelu ani środowiska, ale tymczasowo zatrzymało produkcję energii. Dwa pozostałe bloki były już wcześniej odstawione na planowy przegląd.\nMałe otwory w oknach samolotu, choć mogą wydawać się nieistotne, odgrywają kluczową rolę w zapewnieniu bezpieczeństwa podczas lotu. Również kształt okien ma duże znaczenie. Kadłub samolotu jest narażony na ogromne siły, szczególnie podczas startu i lądowania, co sprawia, że każdy element konstrukcji musi być starannie zaprojektowany, by wytrzymać te obciążenia.\nWyobraź sobie elektrownię, która zamiast dymu i radioaktywnych odpadów zostawia jedynie odrobinę helu, a paliwo czerpie z wody morskiej — właśnie o krok bliżej do tej wizji przesunęli nas naukowcy z Greifswaldu, utrzymując w stellaratorze Wendelstein 7-X rekordowo długą, 43-sekundową plazmę fuzyjną, która przybliża ludzkość do epoki praktycznie nieograniczonej, czystej energii. To bardzo ważne osiągnięcie.\nKiedy lekarz pyta o wiek, najczęściej chodzi o liczbę urodzin. Jednak z perspektywy komórek i tkanek wszyscy nie jesteśmy tak samo starzy. Zespół prof. Tony'ego Wyss-Coraya ze Stanford Medicine przedstawił narzędzie, które pozwala zajrzeć głębiej. Z pojedynczej próbki krwi odczytuje biologiczny wiek jedenastu głównych układów organizmu i z wyprzedzeniem przewiduje ryzyko wielu chorób oraz długość życia danej osoby.\nW laboratoriach w Wako pod Tokio zespół badaczy z Uniwersytetu Tokijskiego i ośrodka RIKEN Centre for Emergent Matter Science zaprezentował tworzywo, które w słonej wodzie rozkłada się w ciągu zaledwie kilku godzin. Nie pozostawia też po sobie ani mikroplastików, ani toksycznych pozostałości.\nOd kilku lat australijscy onkolodzy coraz częściej odbierają wyniki badań, które jeszcze dekadę temu byłyby rzadkością. Dotyczą nowotworów u osób mających zaledwie trzydzieści czy czterdzieści lat. Historię tę uosabia Chris Burton, 39-latek, który przed ślubem zbagatelizował sporadyczne krwawienie z przewodu pokarmowego, uznając je za incydent bez znaczenia. Dopiero po powrocie z krótkiej podróży poślubnej, wciąż przekonany, że rak to choroba \"ludzi starszych\", zdecydował się na kolonoskopię. Wynik: zaawansowany rak jelita grubego.\nNa wzgórzach prowincji Barranca, ok. 200 kilometrów na północ od Limy i 600 metrów n.p.m., archeolodzy odsłonili pozostałości starożytnego miasta, które nazwano Peñico. Wszystko wskazuje na to, że zostało założone między 1800 a 1500 rokiem p.n.e., a więc mniej więcej w tym samym czasie, gdy na Bliskim Wschodzie i w Azji rozkwitały pierwsze wielkie cywilizacje.\nOkoło 252 mln lat temu życie na Ziemi doznało największej jak dotąd klęski: masowego wymierania znanego jako \"Wielkie Wymieranie\", w wyniku którego zginęło około 90 proc. żywych organizmów. To, co nastąpiło później, od dawna wprawiało naukowców w osłupienie. Planeta stała się śmiertelnie gorąca i pozostała taka przez 5 mln lat. Dlaczego tak się stało? Naukowcy twierdzą, że wreszcie znaleźli odpowiedź.\nUniwersytet Przyrodniczy we Wrocławiu otwiera nowy kierunek studiów z poparciem Polskiej oraz Europejskiej Agencji Kosmicznej. \"Bez systemów satelitarnych nie działa dziś żaden kluczowy sektor gospodarki – od transportu po giełdy. Mimo to wciąż brakuje specjalistów, którzy potrafią wykorzystywać dane z kosmosu w praktyce. Ten kierunek ma to zmienić\" – podkreśla jeden z pomysłodawców kierunku.\nZiemia ma ok. 4,5 miliarda lat. 750 mln lat to zatem ułamek w kwestii wieku naszej planety. Wiele może się jednak zmienić w takim okresie. Mapa Ancient Earth pozwala cofnąć się właśnie o maksymalnie 750 mln lat, by sprawdzić, jak wyglądały wtedy kontynenty.\nOstatni raz człowiek odwiedził Księżyc w grudniu 1972 r., podczas misji NASA Apollo 17. Astronauci twierdzą, że powody, dla których ludzie nie wylądowali ponownie na srebrnym globie, są prozaiczne. — W tej chwili wciąż jesteśmy w czasach lotów kosmicznych z końmi i bryczkami — twierdzi emerytowany astronauta Jeffrey Hoffman. Jesteśmy jednak coraz bliżej powrotu. Nadzieją jest m.in. \"pokolenie miliarderów, które ma bzika na punkcie kosmosu\".\nGdy coś nam się dłuży, mamy wrażenie, że czas płynie wolniej — czy winna jest czasoprzestrzeń? W rzeczywistości czas faktycznie płynie różnym tempie. Widać to na przykładzie astronautów.\nParagony pokryte są tworzywem sztucznym, które umożliwia druk termiczny. Często zawierają bisfenole — chemikalia powiązane z toksycznością reprodukcyjną i nowotworami — tłumaczy dr Leonardo Trasande z NYU Langone.\nMiasta na całym świecie, w tym na wschodnim i południowym wybrzeżu USA, powoli się zapadają. Zjawisko to, znane jako subsydencja, może potęgować skutki powodzi i prowadzić do uszkodzeń infrastruktury. Oto 13 amerykańskich miast, które co roku są coraz niżej.\nMetformina to najczęściej przepisywany lek na cukrzycę na świecie. Zmienia on sposób wykorzystania energii przez organizm i bywa nazywany mianem \"cudownego\". Badacze zauważyli, że osoby go przyjmujące rzadziej chorują na raka jelita grubego. Wstępne badania sugerują, że metformina faktycznie może wspomagać leczenie tego nowotworu.\nDziesięć procent najzamożniejszych ludzi na świecie odpowiada za dwie trzecie globalnego ocieplenia od 1990 r. Najbogatszy jeden procent społeczeństwa dodatkowo znacząco wpływa na częstość ekstremalnych zdarzeń pogodowych — wynika z publikacji na łamach \"Nature Climate Change\".\nAby ludzkość miała szansę przetrwać w perspektywie wielu pokoleń, każda kobieta powinna rodzić przeciętnie 2,7 dziecka — przekonują badacze na łamach czasopisma \"PLOS One\". To wniosek znacznie odbiegający od dotychczas przyjętego wskaźnika 2,1 dziecka na kobietę, uznawanego za minimalny poziom zastępowalności pokoleń.\nGorham w stanie Maine na krótko stał się przystankiem w podróży do przeszłości. Ekipa budowlana odsłoniła między deskami podłogi i w szczelinach ścian Akademii z 1806 r. dziesiątki kartek zapisanych ręką nastoletnich uczniów sprzed dwóch stuleci.\nEgipska nekropolia w Sakkarze znowu trafia na pierwsze strony mediów naukowych, a tym razem chodzi nie o złoto faraonów, lecz o wodę. Zespół inżynierów i geologów, kierowany przez Xaviera Landreau z paryskiego instytutu Paleotechnic, przedstawił argumenty, że najstarsza monumentalna piramida świata — schodkowa piramida Dżesera — powstawała przy wsparciu wewnętrznego podnośnika hydraulicznego.\nZespół naukowców ogłosił przełomowe odkrycie, które może zrewolucjonizować poszukiwania życia poza Ziemią. Na egzoplanecie K2-18 b, oddalonej o 124 lata świetlne od Układu Słonecznego, wykryto obecność dwóch związków chemicznych – siarczanu dimetylu i disiarczku dimetylu – które na Ziemi są produkowane m.in. przez fitoplankton. Zdaniem badaczy, ich obecność może wskazywać na potencjalną aktywność biologiczną poza naszą planetą.\nAmerykańska firma biotechnologiczna ogłosiła w poniedziałek, że za pomocą narzędzi inżynierii genetycznej stworzyła wilki, które mają posiadać cechy wymarłego ponad 10 tys. lat temu gatunku wilka strasznego – przekazała agencja Associated Press.\nEksploatacja Księżyca w poszukiwaniu wody, helu-3 i pierwiastków ziem rzadkich może w niedalekiej przyszłości stać się branżą wartą miliardy dolarów. Astronomowie ostrzegają jednak, że może się to odbyć kosztem nauki\nPrzeprowadzone po raz pierwszy randomizowane, kontrolowane badanie kliniczne wykazało, że Ozempic nie tylko ogranicza łaknienie, ale też chęć spożywania alkoholu. Naukowcy twierdzą, że otwiera to drzwi do badań nad mikrodawkami w leczeniu uzależnienia od alkoholu. Naukowcy starają się zidentyfikować szlak mózgowy umożliwiający opracowanie nowych metod leczenia uzależnień.\nNaukowcy pobrali próbki ludzkich mózgów od zmarłych osób w celu zbadania ich pod kątem obecności mikroplastiku. Próbki mózgu miały wyższy poziom plastiku niż próbki nerek lub wątroby. Osoby zmarłe w 2024 r. miały więcej mikroplastiku w próbkach mózgu niż osoby zmarłe w 2016 r. Nie jest jasne, jaki wpływ może to mieć na zdrowie neurologiczne, ale są przesłanki, że nie pozostaje obojętne.\nMisja NASA OSIRIS-REx znalazła na powierzchni asteroidy Bennu składniki DNA i RNA. Odkrycie to sugeruje, że asteroidy mogą rozsiewać na planetach elementy potrzebne do powstania życia. Jest to również kolejny dowód na to, że życie mogłoby powstać na planecie karłowatej Ceres i księżycu Saturna Enceladusie.\nJedna z amerykańskich agencji rządowych pracuje nad modyfikacją czerwonych krwinek z myślą o zwiększeniu wydajności żołnierzy. Program ma na celu wprowadzenie do komórek składników bioaktywnych. Agencja twierdzi, że badania te mogą z czasem doprowadzić do powstania leków o dłuższym i szybszym czasie działania.\nNiektórzy naukowcy próbują stworzyć tzw. lustrzane życie. W teorii mogłoby ono pomóc nam zwalczać śmiertelne choroby. To jednak broń obosieczna. — Zasadniczo udzielamy instrukcji, jak stworzyć doskonałą broń biologiczną — powiedziała Business Insiderowi chemiczka Kate Adamala.\nPolitechnika Częstochowska od lat odgrywa istotną rolę na mapie akademickiej Polski. Obecny Rektor dr hab. inż. Marek Warzecha, prof. PCz w rozmowie z Łukaszem Zubikiem z redakcji „Rzecz o Innowacjach i Inwestycjach” dzieli się swoimi doświadczeniami, osiągnięciami i planami na przyszłość.\nSpaceX i inne firmy planują zasypać niebo dziesiątkami tysięcy satelitów internetowych. Zdaniem naukowców, którzy domagają się przeprowadzenia dodatkowych badań, wielkie skupiska satelitów mogą zaszkodzić atmosferze.", "content_hash": "26a302e5e36ae40f130ecf591fd52ed4f9245d49a364eadf3efb14b1d7ced172", "text_len": 9640}
{"schema_version": 1, "id": "6400e9cc8b8d50a3123d474aab33d8b5d4a76c73", "url": "https://businessinsider.com.pl/technologie/nowe-technologie", "title": "Nowe technologie", "category": "Technologie", "scraped_at": "2025-12-23T04:13:12.692187Z", "text": "Harsh Varshney ma doświadczenie w obszarze prywatności oraz bezpieczeństwa AI w Chrome w Google. Jest ostrożny w kwestii tego, czym dzieli się ze sztuczną inteligencją. Radzi korzystać z dobrze znanych narzędzi AI i traktować chatboty jak \"publiczną pocztówkę\". Sugeruje też, by na starcie wyłączyć jedną z opcji.\n— Każdy, kto mówi, że może przewidzieć cokolwiek na temat sztucznej inteligencji w ciągu najbliższych 12-24 miesięcy, kłamie — mówi nam Matan-Paul Shetrit, Head of Developer Product z firmy Writer AI, zajmującej się wdrażaniem agentów AI. Ten brak pewności nie przeszkadza jednak w budowaniu firm, które chcą \"przeorać\" sposób, w jaki pracują biura i fabryki — od call center po hale montażowe.\n\"Siedzisz tylko przed ekranem i grasz w te gry. Co ty będziesz z tego miał?\" — usłyszał pewnie niejeden nastolatek od swoich rodziców. Wojsko da dziś wiele za takie osoby. Ich system ruchów motorycznych dłoni jest bezcenny. Tyle że to nie będzie już zabawa w \"Call of Duty\".\nNa terenie działania Enea Operator, czyli w woj. zachodniopomorskim, wielkopolskim, kujawsko-pomorskim, lubuskim i części pomorskiego pojawi się wkrótce więcej maszyn i robotników. Będą kłaść zupełnie nowe linie energetyczne i stawiać nowoczesne stacje energetyczne niezbędne przy rozproszonej produkcji energii. Inwestycja pochłonie 1,5 mld zł.\nSieć Badawcza Łukasiewicz to polski naukowy gigant, który instytuty ma w 12 miastach w całej Polsce. Grupa WB to natomiast prywatny, polski lider produkcji dronów. Oba podmioty będą teraz współpracować w celu unowocześnianiu produktów zbrojeniowych.\nFundacja PZU rozpoczyna konkurs grantowy \"Postaw na #CzystyPrzekaz\", adresowany do organizacji społecznych prowadzących inicjatywy edukacyjne odpowiadające na wyzwania współczesnej przestrzeni informacyjnej. Na realizację projektów przeznaczono łącznie dwa mln zł. Patronat nad konkursem objęła Ministra Edukacji Narodowej Barbara Nowacka.\nLegia Warszawa oficjalnie ogłosiła zatrudnienie Marka Papszuna jako nowego szkoleniowca pierwszego zespołu. Przegląd Sportowy Onet donosi, że utrzymanie sztabu szkoleniowca może kosztować fortunę. Jednocześnie klub zapowiedział istotne zmiany w strukturach zarządczych.\nW pewnym biurze dzień zaczyna się jak zwykle. Tyle że tym razem w powietrzu czuć niepokój. Niebawem w końcu ruszy KSeF, a system, z którego korzysta firma, wciąż nie jest gotowy. Zespół przegląda instrukcje, wprowadza testowe dane, ktoś w panice szuka odpowiedzi w internecie. Każdy nowy komunikat brzmi jak kolejne ostrzeżenie. A przecież tak być nie musi.\nPrzed pojawieniem się narzędzi AI rynek kursów online radził sobie dobrze i coraz lepiej. Obecnie jednak wiele osób woli w inny sposób zdobywać czy przetwarzać wiedzę. To jeden z powodów, przez które Coursera dogadała się na przejęcie Udemy w transakcji akcyjnej. Oficjalnie chodzi o \"synergie\" i szybsze wdrażanie produktów, ale stawką jest coś więcej.\nListopad zwykle bywa dla producentów konsol do gier okresem żniw. W tym roku coś się jednak zacięło. Sprzedaż sprzętu spadła mocniej niż oczekiwano, a dane pokazują wynik najgorszy od dwóch dekad. Stało się to w momencie, gdy przeciętna cena nowej konsoli osiągnęła historyczny rekord.\nWyobraź sobie, że nie otwierasz sklepu internetowego ani aplikacji marketu. Zamiast tego piszesz do ChatGPT: \"mam 20 minut, co ugotować?\", a po chwili przechodzisz od pomysłu na kolację do gotowego koszyka i zamówienia. DoorDash właśnie sprawdza taki scenariusz w praktyce w USA. To może być zapowiedź zmiany, która uderzy w klasyczny sposób robienia zakupów online.\nStworzenie firmowej strony oznaczało konieczność zatrudnienia wykonawcy, rezerwacji sporego budżetu i akceptacji długiego procesu. Małe firmy często odkładały ten krok, bo wymagał czasu i specjalistycznej wiedzy. Dziś technologia usuwa bariery wejścia, a sztuczna inteligencja przejmuje zadania, które do tej pory wymagały udziału agencji. A na rynku właśnie zadebiutowało rozwiązanie, które może okazać się game changerem.\nGoogle, wdrażając AI Mode w wyszukiwarce, zaczął podsuwać użytkownikom generowane przez AI przepisy, sklejane z wielu źródeł. Dla twórców kulinarnych blogów to nie tylko problem jakości i zaufania, ale uderzenie w przychody z reklam, od których zależy ich utrzymanie. Część z nich nazywa to wprost określeniem \"extinction event\" — momentem, który może wyczyścić rynek z niezależnych autorów i entuzjastów gotowania.\nW pierwszej połowie grudnia Europa zobaczyła scenariusz, który jeszcze parę lat temu brzmiał jak political fiction. W nocy z 4 na 5 grudnia co najmniej pięć niezidentyfikowanych dronów pojawiło się nad Île Longue w Bretanii — bazą, w której stacjonują francuskie okręty podwodne z bronią jądrową. Francuskie służby uruchomiły środki przeciwdronowe, a sprawę bada prokuratura.\nW zarządach firm na całym świecie narasta dziś nowy lęk. Nie tyle przed tym, że roboty i AI zabiorą pracę ludziom, ile przed poczuciem, że miliardy wydane na AI za chwilę okażą się nietrafioną inwestycją. Bill Briggs, CTO w Deloitte, zwraca uwagę na symptom tego strachu. Gdy organizacje przechodzą od eksperymentów do wdrożeń AI na większą skalę, przeciętnie 93 proc. budżetu trafia w technologię, a tylko 7 proc. w ludzi, którzy mają z tych narzędzi korzystać.\nKiedy smartwatche przestały już robić efekt wow, producenci szukają kolejnego, bardziej dyskretnego interfejsu, który da się nosić cały czas. Stąd rosnąca fala smart pierścionków i sygnetów. Te mniej rzucają się w oczy niż zegarek, a czujniki (albo mikrofon) mają stabilny kontakt ze skórą i są zawsze pod ręką. Najnowszy zwrot akcji pokazuje firma Pebble, która wchodzi w ten segment urządzeniem innym niż większość rywali.\nSztuczna inteligencja wchodzi do finansów z impetem, ale nie tam, gdzie wielu spodziewałoby się jej najszybciej. Allianz, czyli potentat w światowej branży ubezpieczeń nie zamierza na razie oddawać algorytmom kluczowych decyzji — mówi w rozmowie z Business Insiderem Jan Malmendier, dyrektor operacyjny Allianz. Z kolei Amazon widzi szansę w połączeniu rozwoju AI ze stablecoinami. — Jesteśmy bardzo podekscytowani ich potencjałem — stwierdza John Kain, odpowiadający w AWS za rozwój biznesu w sektorze usług finansowych.\nGdy w 1995 r. Netscape wspólnie z Sun Microsystems oficjalnie pokazały światu JavaScript, trudno było przewidzieć, że powstaje technologia, która trzy dekady później będzie napędzać niemal cały internet. Język wymyślony po to, by dodać stronom trochę życia i interaktywności, stał się jednym z fundamentów webowych standardów oraz paliwem dla niezliczonych projektów serwerowych i desktopowych. Co więcej, według szacunków branżowych korzysta z niego ok. 98,9 proc. stron internetowych. To skala, która w świecie technologii zdarza się rzadko.\nDyrektor generalny YouTube'a Neal Mohan dołączył do grona liderów branży technologicznej, którzy otwarcie mówią o ograniczaniu dzieciom dostępu do mediów społecznościowych. W rozmowie z magazynem \"Time\", który wyróżnił go tytułem CEO roku 2025, przyznał, że w jego domu korzystanie z YouTube'a i innych platform jest kontrolowane i ograniczane.\nNa początku grudnia 2025 r. w OpenAI rozesłano wewnętrzny sygnał alarmowy \"code red\". Priorytetem stała się szybka poprawa ChatGPT i tempa rozwoju, bo konkurencja — szczególnie Google — zbliżyła się do poziomu, na którym jeszcze niedawno OpenAI czuło się bezpiecznie. Oznaczało to przesunięcie zasobów i wstrzymanie lub spowolnienie pobocznych inicjatyw, by dowieźć kolejne ulepszenia produktu, zanim rynek uzna, że liderem stał się ktoś inny.\nW Stanach Zjednoczonych tworzenie dzieci z edytowanych genetycznie embrionów jest praktycznie zablokowane przepisami i regulacyjnymi barierami, a w Europie wiele państw opiera się na zasadzie, że nie wolno wprowadzać zmian dziedzicznych w genomie człowieka. Mimo to w Dolinie Krzemowej rośnie grupa inwestorów i start-upów, która uważa, że przełom jest kwestią czasu. Próbują doprowadzić do narodzin pierwszego \"bezpiecznie\" edytowanego dziecka, nawet jeśli miałoby to wymagać pracy poza granicami USA. Wyjaśniamy, jak to wygląda w praktyce.\nJedynie co trzecia polska firma wprowadziła formalne zasady dotyczące korzystania z narzędzi AI. W sektorze publicznym sytuacja jest jeszcze bardziej alarmująca. A ryzyko jest wysokie.\nCzy można jeszcze mieć pewność, że to, co mówimy i piszemy, jest całkowicie \"nasze\", a nie podszyte stylem wygenerowanym przez sztuczną inteligencję? Coraz więcej sygnałów wskazuje, że w codziennym języku zaczyna funkcjonować nowy, chatbotowy dialekt.\nGoogle uruchamia zarządzane serwery MCP, które mają sprawić, że agenci AI będą podłączali się do usług takich jak Maps, BigQuery czy Cloud tak łatwo, jak wpinanie ładowarki do gniazdka. Bez tygodni integracji, bez własnej \"hydrauliki\" i z pełnym bezpieczeństwem po stronie Google. To ma odmienić sposób, w jaki firmy wdrażają agentów AI.\nMercedes-Benz wchodzi w segment robotaksówek, nawiązując strategiczne partnerstwo z chińskim developerem oprogramowania Momenta Global. Wspólnie dostarczą flotę autonomicznych limuzyn.\nApple przeżywa największe przetasowania kadrowe od dekad. W krótkim czasie firma straciła kluczowych ludzi od sztucznej inteligencji, wzornictwa, prawa, polityki publicznej i operacji. Na horyzoncie rysuje się teraz ryzyko odejścia szefa działu układów scalonych. U giganta zrobiło się nieciekawie tuż przed świętami.\nPrezydent Władimir Putin od lat powtarza, że Rosja musi stać się jednym z liderów sztucznej inteligencji. Rzeczywistość jest jednak inna. Wojna w Ukrainie, sankcje i masowy odpływ specjalistów sprawiły, że kraj został zepchnięty na margines globalnego wyścigu technologicznego. Problem się pogłębia.\nPolska w ostatnich latach przyspieszyła cyfryzację – rozwija e-usługi publiczne, inwestuje w infrastrukturę i coraz śmielej sięga po nowoczesne technologie. Jednak wraz z postępującą digitalizacją widać, że aż 43% firm zwraca uwagę na lokalizację przetwarzania danych, podczas gdy jedynie 6% dostrzega realne wsparcie państwa dla krajowych dostawców IT. Takie wnioski płyną z raportu Polcom „Barometr cyfrowej transformacji polskiego biznesu 2025-2026”. W efekcie rośnie pytanie o to, kto faktycznie kontroluje dane Polek i Polaków oraz kluczowe zasoby państwa. I czy w tej kwestii nie zbliżamy się do niebezpiecznej zależności.\nGdy na rynku wracają obawy o bańkę AI, Amazon obiecuje przełom. Firma Jeffa Bezosa chce uciec do przodu i zapowiada nową klasę agentów AI. Takich, którzy mają pamięć i są w stanie sami wyciągać wnioski. Podczas konferencji w Las Vegas sprawdziłem, na czym mają polegać zmiany zapowiadane przez amerykańskiego giganta.", "content_hash": "4ae66810641cd6004fd8f09c6fb0193cdeb7900e853ec59f71e8471c19454181", "text_len": 10580}
{"schema_version": 1, "id": "4f3f8ae7e80fbdce3b37c5d8f34cf41bd699f506", "url": "https://businessinsider.com.pl/technologie/nowe-technologie/agentic-web-nowa-wersja-internetu-nie-bedzie-tworzona-z-mysla-o-ludziach/tygy3wg", "title": "Nowa wersja internetu nie będzie tworzona z myślą o ludziach", "category": "Technologie", "scraped_at": "2025-12-23T04:13:24.555766Z", "text": "Nowa wersja internetu nie będzie tworzona z myślą o ludziach\nWyobraź sobie sieć, w której nie szukasz hotelu, tylko mówisz: \"przygotuj mi weekend w Gdańsku, budżet 4 tys. zł, blisko kina, z lotem bez przesiadek\", a resztę robi za ciebie sztuczna inteligencja. Agent AI przegląda, porównuje, rezerwuje i płaci. Co więcej, nie jest to jakaś futurystyczna wizja — już teraz zaczyna się walka o to, kto zbuduje internet, który w pierwszej kolejności będzie zrozumiały i obsługiwany nie przez ludzi, ale maszyny.\n- Internet przechodzi od świata projektowanego pod ludzi do infrastruktury tworzonej głównie z myślą o agentach AI realizujących zadania end-to-end\n- Główną rolę odgrywają otwarte standardy (jak MCP, A2A czy ACP), które mają ujednolicić sposób, w jaki agenci komunikują się z usługami i między sobą\n- Przeglądarka zmienia się w narzędzie do delegowania pracy, a nie tylko czytania treści, co widać w zakupach i płatnościach\n- Nowy model internetu przesuwa monetyzację z uwagi człowieka na \"uwagę agenta\"\n- Więcej informacji o biznesie znajdziesz na stronie Businessinsider.com.pl\nTim Berners-Lee pod koniec lat 90. opisywał sieć www, w której \"inteligentni agenci\" wykonują za człowieka większość cyfrowych obowiązków. Przez dekady internet rósł, ale jego obsługa pozostawała manualna. To człowiek klikał, wypełniał formularze, czy też przełączał zakładki. Obecny przełom polega na tym, że modele językowe przestały być tylko maszynami do udzielania odpowiedzi i dostają narzędzia do działania — czyli stają się agentami.\nDzisiejsza sieć jest jednak zlepkiem tysięcy API, dokumentacji i \"dialektów\" poszczególnych usług cyfrowych. Ludziom aż tak to nie przeszkadza. Nauczyliśmy się czytać instrukcje, testować, zapamiętywać wyjątki od popularnych reguł i po prostu jakoś sobie radzimy z poszczególnymi usługami czy programami (choć logowanie do rządowych serwisów za pomocą banku to ciągle pozbawiona logiki sekwencja czynności).\nDalsza część pod materiałem wideo:\nDla agenta internet zbudowany przez człowieka, czyli różnorodny i pełen obejść i wyjątków, to koszmar integracji. Agent AI \"myśli\" w języku naturalnym i potrzebuje jednolitego sposobu odpytywania usług w stylu: co potrafisz zrobić i jak mogę cię bezpiecznie użyć. Tu właśnie wchodzi do gry Model Context Protocol (MCP) — otwarty standard, który ma standaryzować łączenie agentów z danymi i narzędziami. Zamiast każdorazowo pisać integracje, usługa może wystawić serwer MCP, a agent sam dopyta o możliwości, od pobrania plików po wykonanie konkretnej akcji.\nRównolegle rośnie warstwa komunikacji \"agent-do-agenta\". Google zaproponowało protokół Agent2Agent (A2A), który ma umożliwiać agentom komunikację i koordynację pracy między różnymi dostawcami i platformami. Tak, by jeden agent mógł zlecić drugiemu fragment zadania, uzgodnić format danych i dopiąć całość w bezpieczny sposób.\nŻeby to nie skończyło się wojną formatów jak w czasach pierwszych przeglądarek internetowych, branża próbuje układać standardy we wspólnym miejscu. W grudniu 2025 r. ogłoszono powstanie Agentic AI Foundation pod parasolem Linux Foundation, z projektami takimi jak MCP oraz innymi elementami infrastruktury dla agentów. Sygnał jest jasny: \"agentowy\" internet ma być budowany na otwartych zasadach, a nie wyłącznie w zamkniętych ekosystemach największych graczy.\nSprawdź też: Wiele firm nie przetrwa bez agentów AI. Konkurenci już podnoszą produktywność i obniżają koszty\nPrzeglądarka staje się pracownikiem od realizacji zadań\nNajbardziej spektakularna zmiana dzieje się w miejscu, które znamy najlepiej, czyli w przeglądarce. Ta zaczyna wyglądać jak system operacyjny dla agentów (przynajmniej do tego zmierza), a nie tylko narzędzie do otwierania stron. OpenAI pokazało już Operatora, a później włączyło go do ChatGPT jako tryb agentowy — model potrafi korzystać z własnej wirtualnej przeglądarki i wykonywać powtarzalne zadania w stylu człowieka, czyli klikać, przewijać i wypełniać formularze.\nKolejnym krokiem jest ChatGPT Atlas. To pełnoprawna przeglądarka z ChatGPT wewnątrz, która ma rozumieć kontekst tego, co widzisz na ekranie, i dopinać zadania bez kopiuj-wklej między kartami. To ważne, bo internetowe zadania w praktyce są procesami, np. research — wybór — formalności — płatność — potwierdzenie — zmiana w kalendarzu. Atlas jest projektowany dokładnie pod taki przepływ zadań.\nPerplexity udostępniło z kolei Comet, przeglądarkę, która od początku jest AI-first i promuje ideę, że asystent może prowadzić całe sesje przeglądania, a użytkownik ma jedynie doprecyzowywać intencję. To nie jest już kosmetyczna funkcja do podsumowania zawartości strony, tylko próba zrobienia z przeglądarki narzędzia do delegowania pracy.\nNajbardziej przełomowe są jednak zakupy, bo tam kończy się czytanie internetu, a zaczyna transakcja finansowa. We wrześniu 2025 r. OpenAI ogłosiło Instant Checkout w ChatGPT — pierwsze kroki w stronę agentic commerce, gdzie przechodzisz od rozmowy do płatności w tym samym interfejsie. Funkcja opiera się na Agentic Commerce Protocol (ACP), technologii budowanej we współpracy ze Stripe. Ma być udostępniana jako otwarty standard dla integracji e-sklepów.\nTo, że robi się gorąco, pokazuje konflikt Amazona z Perplexity. Amazon pozwał firmę, twierdząc, że agent zakupowy w Comet wchodzi w interakcje z serwisem w sposób niezgodny z zasadami, \"udając człowieka\" i stwarzając ryzyka. Spór nie jest jednak o detal prawny — to walka o kontrolę nad tym, kto będzie interfejsem zakupów w najbliższej przyszłości. Strona i jej reklamy opracowane z myślą o ludziach czy agent, który ma wyciąć całą otoczkę i jedynie dowieźć efekt, ignorując całą resztę.\nCzytaj też: Agenci AI pozwalają zaoszczędzić i zarobić. To może być twoja silna przewaga konkurencyjna\nJak na tym zarabiać i czego można się obawiać\nJeśli agent ma przeglądać i kupować szybciej niż człowiek, to zmienia się gospodarka internetu. Dotąd sieć była monetyzacją ludzkiej uwagi: działania SEO, feedy, reklamy w wyszukiwarkach. W agentowym scenariuszu rośnie znaczenie tego, co można nazwać uwagą agenta — nie przekonujemy już człowieka bannerem reklamowym, tylko jego cyfrowego pełnomocnika. Znacznie zyskują np. rankingi, wiarygodność źródła, warunki zwrotów, transparentność cen i struktura danych. \"The Economist\" opisuje to jako przesunięcie od internetu pull (człowiek inicjuje) do internetu, w którym agent coraz częściej pushuje gotowe działania i propozycje.\nTutaj pojawia się też przestrzeń \"AI pozwoli ci zarobić\", ale nie jako magiczny przycisk, tylko jako nowa architektura rynku. Sklep, który wdroży ścieżkę zakupową przyjazną agentom (np. przez ACP albo własne, bezpieczne punkty integracji), może stać się łatwiejszy do wyboru przez cudzych asystentów AI. Twórcy i firmy mogą budować mikrousługi oraz narzędzia w standardach agentowych — takie, które agent potrafi sam odkryć, zrozumieć i bezpiecznie użyć, zamiast wymagać od człowieka przekopywania się przez panele i formularze.\nOtwarta infrastruktura pokroju MCP czy inicjatywy pod Linux Foundation sugerują, że ten ekosystem będzie rósł jak kiedyś rynek stron i wtyczek. Tylko że klientem coraz częściej będzie sam algorytm.\nJest też druga strona medalu. Jaka? Gdy agent działa, może też zostać zmanipulowany. Najgłośniejszym ryzykiem jest prompt injection w wersji pośredniej, czyli sytuacja, gdy złośliwe instrukcje są ukryte w treści strony, pliku lub HTML i przechwytują zachowanie agenta, który ma narzędzia do działania. Badania z 2025 r. pokazują, że web-agenci mogą być podatni na takie ataki, jeśli architektura nie izoluje treści, a narzędzia nie mają twardych ograniczeń w uprawnieniach.\nDo tego dochodzą klasyczne wpadki bezpieczeństwa w nowych standardach dla agentów. Przykładem jest luka w projekcie NLWeb, którą media opisywały jako poważny błąd typu path traversal — sygnał ostrzegawczy, że w wyścigu o przyszły web łatwo powtórzyć stare błędy, tylko ze znacznie większą stawką, bo agent potrafi nie tylko czytać, ale i wykonywać konkretne akcje.\nDlatego najrozsądniejsza prognoza na razie nie brzmi jeszcze \"człowiek znika z pętli\", tylko \"człowiek zmienia rolę\". Z operatora klikającego w UI (interfejs użytkownika) staje się osobą, która definiuje cele, ograniczenia i poziom zaufania. Agenci będą coraz lepsi w dowożeniu wyniku, ale internet dla maszyn wymusi nową etykę i nową inżynierię. A później? Później czeka nas jeszcze większa automatyzacja.\nAutor: Grzegorz Kubera, dziennikarz Business Insider Polska", "content_hash": "6c346d4e3e4ce27a95bf2d4059aa30aa9c40f10f399835f987a3078381db084c", "text_len": 8442}
{"schema_version": 1, "id": "7df22391690fd3fb840e28dd2b8d7bb8d776bc5c", "url": "https://businessinsider.com.pl/technologie/nowe-technologie/apple-ukarane-w-europie-kolejny-kraj-upomina-sie-po-setki-milionow-euro/zgr9rz3", "title": "Amerykański gigant dostał karę w Europie. \"Pozycja absolutnie dominująca\"", "category": "Technologie", "scraped_at": "2025-12-23T04:13:19.704186Z", "text": "Amerykański gigant dostał karę w Europie. \"Pozycja absolutnie dominująca\"\nRównowartość kilkuset milionów złotych musi zapłacić Apple w związku z rozstrzygnięciem jednego z czołowych europejskich krajów. To kolejny tego typu przypadek odnoszący się do nadużywania pozycji przez amerykańską firmę.\nApple to jedna z najbardziej wpływowych korporacji technologicznych na świecie, która w 2025 r. utrzymała status jednej najcenniejszych marek globu z wyceną sięgającą setek miliardów dolarów. Dominacja ta jest szczególnie widoczna w segmencie premium oraz na rynku amerykańskim. Skala oddziaływania giganta z Cupertino sprawia jednak, że w 2025 r. spółka pozostaje pod ścisłym nadzorem organów antymonopolowych w Europie.\nDalsza część artykułu znajduje się poniżej materiału wideo\nKara dla Apple z Włoch\n\"Włochy nakładają na Apple karę w wysokości 98 mln euro za politykę śledzenia w App Store\" — informuje w poniedziałek Euronews.\nWskazuje, że to kolejna odsłona serii, w której w Europie rośnie liczba kontroli nad funkcją App Tracking Transparency firmy Apple i jej wpływem na konkurencję na rynku reklamy mobilnej.\nZobacz także: UOKiK kontra Apple. Polski urząd wszczął postępowanie antymonopolowe\nW uzasadnieniu włoskiego urzędu czytamy, że kara jest za wykorzystywanie \"pozycji absolutnie dominującej\" za pośrednictwem App Store, oskarżając firmę o niesprawiedliwe obciążanie twórców aplikacji.\nJak stwierdza urząd antymonopolowy, takie dublowanie \"prowadzi do braku proporcjonalności w zasadach polityki ATT, biorąc pod uwagę, że Apple powinno zagwarantować ten sam poziom prywatności użytkownika, zapewniając twórcom oprogramowania możliwość uzyskania zgody na profilowanie w jednym kroku\".\nApple na celowniku nadzorców europejskich\nOrzeczenie to jest następstwem długiego dochodzenia przeprowadzonego we współpracy z Komisją Europejską i włoskim organem ochrony danych osobowych.\nKontrola tej polityki nasiliła się w całej Europie: w marcu francuski urząd ds. konkurencji nałożył na firmę Apple grzywnę w wysokości 150 mln euro.\nZobacz także: Apple \"siedzi na ławce w parku, pijąc lemoniadę\". Podzieli los BlackBerry?\nWprowadzona przez Apple w 2021 r. zasada App Tracking Transparency wymaga, aby aplikacje dystrybuowane za pośrednictwem App Store pytały użytkownika o wyraźną zgodę za pośrednictwem standardowego okna podręcznego przed rozpoczęciem śledzenia aktywności w innych aplikacjach i witrynach.", "content_hash": "95e634cb8476b966c2a98929aff22a097a77bd93481fee51db7b84e8082f9403", "text_len": 2409}
{"schema_version": 1, "id": "4c05d8e38641255bb65c198d3341387ff49ad74c", "url": "https://businessinsider.com.pl/technologie/nowe-technologie/czego-nie-wpisywac-do-ai-ekspert-google-wskazuje-cztery-zasady-bezpieczenstwa/vpc4rgh", "title": "Pracuję w obszarze bezpieczeństwa AI w Google. Są rzeczy, których nigdy nie napisałbym sztucznej inteligencji", "category": "Technologie", "scraped_at": "2025-12-23T04:13:26.892890Z", "text": "Harsh Varshney ma doświadczenie w obszarze prywatności oraz bezpieczeństwa AI w Chrome w Google. Jest ostrożny w kwestii tego, czym dzieli się ze sztuczną inteligencją. Radzi korzystać z dobrze znanych narzędzi AI i traktować chatboty jak \"publiczną pocztówkę\". Sugeruje też, by na starcie wyłączyć jedną z opcji.\nTen artykuł w formie pierwszoosobowej relacji powstał na podstawie rozmowy z 31-letnim Harshem Varshneyem, który pracuje w Google i mieszka w Nowym Jorku. Tekst został zredagowany pod kątem długości i przejrzystości.\nMoja praca sprawia, że jestem bardzo świadomy obaw dotyczących prywatności związanych z korzystaniem z AI. Pracuję w Google od 2023 r. i spędziłem dwa lata jako inżynier oprogramowania w zespole ds. prywatności, budując infrastrukturę chroniącą dane użytkowników.\nNastępnie przeniosłem się do zespołu bezpieczeństwa AI w Chrome, gdzie pomagam zabezpieczać Google Chrome przed złośliwymi zagrożeniami, takimi jak hakerzy i osoby wykorzystujące agentów AI do prowadzenia kampanii phishingowych.\nZobacz także: Widać wszystkie cztery klasyczne oznaki bańki. Czołowy ekonomista ostrzega przed 2026 r.\nModele AI wykorzystują dane do generowania pomocnych odpowiedzi, a my — użytkownicy — musimy chronić nasze prywatne informacje, aby cyberprzestępcy czy brokerzy danych nie mogli uzyskać do nich dostępu.\nOto cztery nawyki, które wypracowałem i które uważam za niezbędne podczas korzystania z AI.\nCzytaj także w BUSINESS INSIDER\nTraktuj AI jak publiczną pocztówkę\nCzasami fałszywe poczucie bliskości z AI może skłonić ludzi do udostępniania w sieci informacji, których w innym przypadku nigdy by nie ujawnili.\nFirmy tworzące AI mogą mieć pracowników zajmujących się poprawą aspektów prywatności ich modeli, ale nie jest rozsądne udostępnianie chatbotom AI danych kart kredytowych, numerów ubezpieczenia społecznego, adresu domowego, osobistej historii medycznej ani innych danych umożliwiających identyfikację osoby.\nW zależności od używanej wersji informacje udostępniane publicznym chatbotom AI mogą być wykorzystywane do trenowania przyszłych modeli i generowania bardziej trafnych odpowiedzi.\nMoże to prowadzić do tzw. wycieku danych treningowych, gdy model zapamiętuje dane osobowe jednego użytkownika, a później odtwarza je w odpowiedziach dla innego. Do tego dochodzi ryzyko naruszeń bezpieczeństwa danych, które mogłyby ujawnić to, czym podzieliłeś się z chatbotem.\nTraktuję chatboty AI jak publiczną pocztówkę. Jeśli nie napisałbym danej informacji na pocztówce, którą każdy mógłby zobaczyć, nie udostępniam jej publicznemu narzędziu AI. Nie mam pewności, w jaki sposób moje dane mogłyby zostać wykorzystane do przyszłego trenowania modeli.\nDowiedz się, w którym \"pokoju\" się znajdujesz\nWażne jest, aby określić, czy używasz bardziej publicznego narzędzia AI, czy narzędzia klasy korporacyjnej.\nChociaż nie jest do końca jasne, w jaki sposób rozmowy są wykorzystywane do trenowania publicznych modeli AI, firmy mogą płacić za modele klasy enterprise. W ich przypadku modele zazwyczaj nie są przeznaczone do trenowania na rozmowach użytkowników, więc pracownikom bezpieczniej jest rozmawiać o swojej pracy i projektach firmowych.\nMożna to porównać do rozmowy w zatłoczonej kawiarni, gdzie ktoś może cię podsłuchać, versus poufne spotkanie w biurze, które pozostaje w czterech ścianach.\nDonoszono o przypadkach, w których pracownicy przypadkowo ujawnili dane firmowe w ChatGPT. Jeśli pracujesz nad nieopublikowanymi projektami firmy lub starasz się o patent, prawdopodobnie nie chcesz omawiać swoich planów z chatbotem, który nie jest klasy enterprise, ze względu na ryzyko wycieku.\nNie omawiam projektów, nad którymi pracuję w Google, z publicznymi chatbotami. Zamiast tego korzystam z modelu firmowego — nawet przy tak drobnych zadaniach jak redagowanie służbowego e-maila. Czuję się znacznie swobodniej, dzieląc się informacjami, ponieważ moje rozmowy nie są wykorzystywane do trenowania, choć nadal ograniczam ilość udostępnianych danych osobowych.\nZobacz także: Szepty o bańce AI drastycznie przybrały na sile. \"Tylko namacalne zyski je uciszą\"\nRegularnie usuwaj historię\nChatboty AI zazwyczaj przechowują historię twoich rozmów, ale zalecam regularne jej usuwanie zarówno w modelach korporacyjnych, jak i publicznych, aby długoterminowo chronić prywatność użytkownika. Ze względu na ryzyko przejęcia konta jest to dobry nawyk zapobiegawczy, nawet jeśli masz pewność, że nie wprowadzasz do narzędzi prywatnych danych.\nKiedyś byłem zaskoczony, że chatbot Gemini w wersji firmowej potrafił podać mój dokładny adres, mimo że nie pamiętałem, bym go udostępniał. Okazało się, że wcześniej poprosiłem go o pomoc w dopracowaniu e-maila, który zawierał mój adres. Ponieważ narzędzie ma funkcje pamięci długoterminowej, umożliwiające zapamiętywanie informacji z wcześniejszych rozmów, potrafiło rozpoznać mój adres i go zachować.\nCzasami, jeśli wyszukuję rzeczy, których nie chcę, by chatbot zapamiętał, korzystam ze specjalnego trybu — podobnego do trybu incognito — w którym boty nie zapisują historii ani nie wykorzystują informacji do trenowania modeli. ChatGPT i Gemini nazywają to funkcją \"czatu tymczasowego\".\nKorzystaj z dobrze znanych narzędzi AI\nLepiej korzystać z narzędzi AI, które są powszechnie znane i z większym prawdopodobieństwem mają jasno określone ramy prywatności oraz inne zabezpieczenia.\nPoza produktami Google lubię korzystać z ChatGPT od OpenAI oraz Claude od Anthropic.\nWarto również zapoznać się z politykami prywatności używanych narzędzi. Czasami wyjaśniają one dokładniej, w jaki sposób dane są wykorzystywane do trenowania modelu. W ustawieniach prywatności można też znaleźć sekcję z opcją \"ulepszania modelu dla wszystkich\". Upewniając się, że to ustawienie jest wyłączone, zapobiegasz wykorzystywaniu twoich rozmów do trenowania.\nTechnologia AI jest niezwykle potężna, ale musimy zachować ostrożność, aby nasze dane i tożsamość były bezpieczne podczas korzystania z niej.\nPowyższy tekst jest tłumaczeniem z amerykańskiego wydania Business Insidera", "content_hash": "53f62505a7727baac7143a61b52f7bf1e78b767bdff856ec14c3aec4e8e29b6c", "text_len": 6010}
{"schema_version": 1, "id": "fb1068f57e299af75a068f4a86390496ba801dac", "url": "https://businessinsider.com.pl/technologie/nowe-technologie/czy-banka-ai-naprawde-nam-zagraza-oficjalne-dane-moga-szokowac-inwestorow/ycvvf79", "title": "Czy bańka AI naprawdę nam zagraża? Większość wdrożeń kończy się fiaskiem", "category": "Technologie", "scraped_at": "2025-12-23T04:13:25.725391Z", "text": "Czy w 2026 r. czeka nas pęknięcie bańki AI? Jason Bennett, wiceprezes Amazon Web Services ds. globalnych start-upów i kapitału wysokiego ryzyka, uważa, że problem nie polega na istnieniu bańki.\nJego zdaniem większość ludzi biznesu nie rozumie, co rzeczywiście może osiągnąć za pomocą tych technologii.\n— Nie mówimy o 5 proc., 10 proc. czy nawet 15 proc. wzroście wydajności. Mówimy o zyskach wykładniczych na przestrzeni czasu — twierdzi Bennett w odpowiedzi na pytania Business Insider Polska o istnienie bańki AI.\nJego zdaniem rozumienie szans, jakie daje AI to fundamentalna różnica między rozsądnym podejściem do technologii a pustą chęcią dołączenia do trendu. Rzeczywisty paradoks leży w tym, że podczas gdy ekosystem kapitałowy wierzy w gigantyczną transformacyjną moc sztucznej inteligencji, większość wdrożeń w rzeczywistych firmach kończy się fiaskiem.\nZobacz także: \"Gdy ktoś mówi, że wie, jak to się potoczy, kłamie\". Lider firmy od AI ostrzega\nCzytaj także w BUSINESS INSIDER\nStart-upowe marzenia owszem są duże, ale Bennett sugeruje, że problem nie tkwi w zbyt dużych oczekiwaniach — bardziej w tym, że są złego rodzaju.\nDalsza część artykułu pod wideo:\nEfektywność AI: kto faktycznie zarabia?\nWedług badania MIT 95 proc. pilotażowych programów AI w przedsiębiorstwach nie osiąga zamierzonych celów, osiągając przychody zaledwie 5 proc. start-upów. To dane, które mogą zszokować każdego racjonalnego inwestora.\nBennett nie zaprzecza realności problemu. W jego rozumieniu chodzi o to, że firmy zbyt szybko wyciągają zbyt daleko idące wnioski. - Musisz zastanowić się, gdzie jesteś w cyklu — podkreśla.\nBańka AI? Bennett: nikt nie kwestionuje wpływu\nNa pytanie wprost o bańkę sztucznej inteligencji Bennett odpowiada: - Kiedy ludzie mówią o bańkach, zwykle mają na myśli sytuację, w której skala inwestycji znacznie przewyższa zwrot z tych inwestycji. Myślę, że naprawdę trudno jest powiedzieć, że wpływ generatywnej AI nie będzie miał niezwykle dużego oddziaływania na każdy aspekt naszego życia.\nOcenił, że dyskusja o bańce skupia się zwykle na tym, ile kapitału włożono w firmy. Bennett proponuje przesunąć ten akcent na to, czy ten kapitał faktycznie znajduje odzwierciedlenie w realnych produktach i usługach.\nTu pojawia się jego zdaniem istotny sygnał zaprzeczający tezie o bańce: GitHub Copilot, narzędzie do kodowania oparte na AI stworzone przez Microsoft, zostało wdrożone w mniej niż 18 miesięcy i już wykazuje, że programiści mogą pracować o ponad połowę szybciej. Lovable, aplikacja do tworzenia interfejsów użytkownika zasilana AI, oferuje podobnie znaczące skrócenie czasu do wdrożenia.\n- Jeśli rzeczywiście mówimy o zyskach 30-45 proc. w obsłudze klienta i 20-45 proc. w inżynierii oprogramowania, to pytanie brzmi: czy jest to bańka, czy rewolucja? — pyta Bennett.\nJako kolejny przykład przywołuje firmę Lila Sciences, która próbuje \"zastosować metodę naukową z udziałem agentów\" w ochronie zdrowia. \"Jeśli ich teza się potwierdzi, wpływ na cały ekosystem medyczny będzie ogromny — od badań po doświadczenie przeciętnego pacjenta\" — argumentuje Bennett, dodając, że widoczne dziś aplikacje, produkty i usługi oparte na AI są dopiero \"zarysowaniem powierzchni\".\nGdzie pojawia się rzeczywista inteligencja biznesu\nBennett stwierdza jednak, że większość start-upów AI nie zadaje sobie właściwych pytań. Skupiają się na modelach, algorytmach, GPU, architekturze danych. Rzeczywiście powinny skupiać się na czymś zupełnie innym: jak zbudować rentowny i zrównoważony biznes w perspektywie długoterminowej. To nie jest tak spektakularne, ale jest skuteczne — przekonuje.\n\"W przypadku wielu start-upów, które powiedziałbym, że skalują się skutecznie i robią to na naprawdę wysokim poziomie, uwaga skupia się bardziej na tym, jak budować długoterminowe, zdrowe, tętniące życiem firmy, które mogą pozostać spójne ze swoją misją i kulturą\" — mówi Bennett.\nBennett sugeruje, że rzeczywiste zwycięskie start-upy myślą o czymś zupełnie innym: o zbudowaniu kultury organizacyjnej, która przetrwa skalowanie. Zamiast pytać: \"Czy to jest AI?\", pytają: \"Czy to jest wartość dla moich klientów, którą mogę dostarczać konsekwentnie?\".\nOgraniczenia kapitału\nBennett podkreśla, że AWS może pochwalić się 300 tys. wspieranych przez siebie start-upów, działających na platformach i narzędziach firmy. Ale stoi za tym również kolejna ważna informacja: wspieranie nie znaczy równy dostęp do sukcesu. AWS wlał ponad 7 mld dol. w kredyty i inwestycje dla start-upów, ale sugeruje, że rzeczywista wartość leży w zasobach ludzkich — zespołach założycieli, CTO, ludzi z doświadczeniem biznesowym, którzy mogą prowadzić młode firmy przez niebezpieczne pierwsze lata.\nTo również wyjaśnia, czemu Dolina Krzemowa i Seattle nadal dominują, mimo że Bennett mówi o \"demokratyzacji\" tworzenia produktów. Dostęp do kapitału i wiedzy jest teraz bardziej rozproszony globalnie, ale dostęp do pewnego rodzaju doradztwa — inteligencji biznesowej, a nie tylko technicznej — pozostaje nierównomierny.\nAgenci zmieniają zasady gry\nOstatnia uwaga Bennetta jest być może najbardziej ekonomicznie istotna. Uważa, że agenturowe rozwiązania AI zmieniają strukturę finansowania start-upów. Niektóre firmy mogą teraz pracować przy mniejszych rundach zalążkowych, bo mogą zrobić znacznie więcej za mniej. Inne mogą skalować się dłużej, ponieważ ich zespoły są bardziej produktywne dzięki narzędziom AI.\nTo, co na początku wydawało się proste — wszyscy chcą być AI — zmienia się w bardziej złożony obraz. Pojawiają się nowe ekonomiki. Start-upy zajmujące się AI (robotyka, systemy autonomiczne) mają całkowicie inny profil czasu do przychodu niż firmy zajmujące się agentami. Ich kapitałowe implikacje są bardzo różne — podkreśla Bennett.\nGdy 95 proc. pilotaży AI upada, trudno mówić o spektakularnym sukcesie. Ale gdy te 5 proc., które powiodą się, generuje zyski mogące wynoszący dziesiątki procent, dyskusja o bańce zaczyna się wydawać poboczna.\nGrzegorz Kowalczyk, dziennikarz Business Insider Polska", "content_hash": "56c005cafef3e11f38b40dc0d75bc90d4adeb154edfe40b115d3c9cfb9dcc72a", "text_len": 5976}
{"schema_version": 1, "id": "82b29c198882b712f17836148dddc319cbb7ed75", "url": "https://businessinsider.com.pl/technologie/nowe-technologie/orlen-stawia-na-ladowarki-ambitna-strategia-giganta/d3rmgjf", "title": "Orlen stawia na ładowarki. Ambitna strategia giganta", "category": "Technologie", "scraped_at": "2025-12-23T04:13:20.883368Z", "text": "Orlen stawia na ładowarki. Ambitna strategia giganta\nSamochody elektryczne na polskich drogach to już nie nowinka technologiczna, lecz nowa rzeczywistość - 2025 r. był rekordowy pod względem popytu na elektryki. Na naszych oczach zmienia się też infrastruktura ładowania. Krzysztof Kaczyński, dyrektor wykonawczy ds. elektromobilności w Grupie Orlen opowiada, jak największa firma w Polsce bierze udział w tej wielkiej transportowej rewolucji. Opowiada o strategii koncernu i pomysłach na efektywną sieć nie tylko dla mobilności w miastach.", "content_hash": "c48891018a6d8fa3eb29b4b3cc61b59a6ed5fee939c4be286f3122dea5677286", "text_len": 540}
{"schema_version": 1, "id": "c83221a69c4c33da5f8f406556324fd0ea3518e0", "url": "https://businessinsider.com.pl/technologie/nowe-technologie/technologiczna-wojna-handlowa-ai-drenuje-rynek-z-pamieci-ceny-smartfonow-w-gore/9q7cv16", "title": "Nadciąga technologiczna wojna handlowa? AI drenuje rynek z pamięci, ceny smartfonów wzrosną", "category": "Technologie", "scraped_at": "2025-12-23T04:13:23.266698Z", "text": "Nadciąga technologiczna wojna handlowa? AI drenuje rynek z pamięci, ceny smartfonów wzrosną\nWojna technologiczna między USA a Chinami może zakończyć światowy rynek smartfonów, jaki znamy — przyznaje Andrzej Gładki, dyrektor ds. partnerstw telco w Europie w realme. Przekonuje jednak, że katastroficzne wizje sankcji uderzających w chińskich producentów są mało prawdopodobne. — Smartfony nie są celem tej rywalizacji — twierdzi w rozmowie z Business Insiderem. Mimo tego wskazuje, że ceny telefonów pójdą w górę — głównie z powodu braku komponentów. — Firmy zajmujące się AI drenują rynek z układów pamięci. Trwa zacięta rywalizacja o dostawy — podkreśla.\n- To, co motoryzacja widzi teraz, w branży smartfonów wydarzyło się dekadę temu. Dziś silna pozycja chińskich dostawców nikogo nie dziwi, a oni nie chcą już konkurować tylko ceną i wchodzą do segmentu premium — opowiada przedstawiciel realme\n- Wszyscy mówią o uzależnieniu świata od chipów z Tajwanu, ale w branży jest kilka innych komponentów niemalże zdominowanych przez producentów z jednego kraju. Swoje atuty bez których nie poradzi sobie branża, mają też Amerykanie i Chińczycy — wylicza Gładki\n- Smartfony nie są bezpośrednim celem rywalizacji mocarstw. Huawei dostało problem rykoszetem, bo nie chodziło przecież o smartfony. Gracze skupieni tylko na produktach dla konsumenta nie mają się czego obawiać — twierdzi\n— Efekt, który obserwujemy dzisiaj w motoryzacji, czyli inwazję marek z Państwa Środka, smartfony już doświadczyły mniej więcej dziesięć lat temu, gdy szlaki przecierał Huawei. Dziś silna pozycja chińskich dostawców nikogo nie dziwi, a oni nie chcą już konkurować tylko ceną i wchodzą do segmentu premium — mówi Andrzej Gładki w rozmowie z Business Insiderem. — Wszyscy zaczynają myśleć o stabilności łańcuchów dostaw — dodaje.\nDalsza część artykułu pod wideo:\nSmartfony pod naciskiem firm AI\n— Biorąc pod uwagę trendy cenowe na przyszły rok, spodziewam się raczej wzrostu cen, a nie wojen cenowych — twierdzi Andrzej Gładki. Dlaczego? Jego zdaniem główną przyczyną będzie wzrost cen komponentów. Producenci elektroniki użytkowej odczuwają bowiem presję ze strony firm zajmujących się AI.\n— Wszyscy próbują oferować coraz doskonalsze urządzenia, na których marża jest wyższa. To oczywiste. Ale kluczowym czynnikiem prowadzącym do wzrostu cen będzie dostęp do komponentów.\n— Firmy zajmujące się AI drenują rynek z układów pamięci. Trwa zacięta rywalizacja o dostawy. Zapotrzebowanie na układy pamięci jest potwornie duże, bo tam potrzebna jest moc obliczeniowa. W efekcie pojawia się problem ze zdolnościami produkcyjnymi na świecie — najbardziej wyspecjalizowane układy, które smartfon wykorzystuje, konkurują o dostęp do komponentów z branżą AI, która jest teraz w centrum uwagi i prowadzi właśnie wyścig technologiczny między korporacjami — ocenia Gładki.\nNie tylko chipy z Tajwanu dyktują warunki\n— Producenci na Tajwanie, którzy produkują procesory dla różnych partnerów, mają swoje priorytety. Kiedy zaczynają się problemy z dostępnością komponentów czy surowców, każdy producent komponentów — procesory, pamięć, wyświetlacze — ma swoją listę priorytetów, i można łatwo wyobrazić sobie, kto jest na szczycie. Historycznie był to amerykański potentat w produkcji smartfonów, ale dzisiaj myślę, że na szczycie priorytetów są spółki zajmujące się AI — opowiada.\n— Wszyscy na koniec dnia musimy trafić do tajwańskich producentów. Niezależnie od kraju pochodzenia producentów elektroniki użytkowej — na koniec dnia mówimy o wykorzystaniu procesorów produkowanych przez TSMC i MediaTek — mówi Gładki. — mówi Gładki.\nWskazuje jednak, że choć wszyscy zwracają uwagę na światowe uzależnienie od chipów z Tajwanu, to branża obserwuje też zmiany w rozmieszczeniu mocy produkcyjnych innych kluczowych komponentów. — Jeśli chodzi o pamięć, wyświetlacze i baterie, sytuacja jest bardziej skomplikowana. Tam jest bardziej zdywersyfikowany rozkład, zwłaszcza w bateriach i wyświetlaczach — bardzo wielu chińskich graczy jest blisko dominacji — ocenia.\nJak wskazuje, w Europie efekt wzrostu cen może zostać wzmocniony przez regulacje — korzystne dla konsumentów, ale wpływające na ceny. — W czerwcu przyjęto unijne regulację o tzw. ecodesign. Z jednej strony wyklucza ono najtańsze konstrukcje z rynku, a z drugiej strony narzucone wymagania sprawiają, że smartfony stają się trwalsze i przydatne do użytku przez dłuższy czas — opowiada Gładki.\nWskazuje jednak, że Stary Kontynent powinien zmienić swoje nastawienie wobec postrzegania swojego rynku. — Myślę, że Europa powinna przestać myśleć tylko o sobie i spojrzeć szerzej na świat. Nie chcę jej dyskredytować, bo to jest cały czas rynek bardzo bogaty i atrakcyjny ze względu na koncentrację wartości. Ale patrząc na skalę — Indonezja ma populację niemal równą Europie, Indie to już zupełnie inny poziom. Trzeba to uwzględniać, bo świat zmienia się bardzo szybko — przekonuje.\nRywalizacja Chin i USA uderzy w smartfony?\nChoć USA i Chiny niedawno znajdowały się u progu handlowej wojny totalnej, a Pekin ostrzegał przed embargo na metale ziem rzadkich, to Gładki ocenia, że nie spodziewa się zaciekłej walki mocarstw, która doprowadziłaby do ograniczeń w handlu elektroniką. Jego zdaniem, branży nie grozi los Huawei, który zderzył się z reżimem amerykańskich sankcji.\n— Smartfony nie są bezpośrednim celem rywalizacji mocarstw. Huawei dostało problem rykoszetem, bo nie chodziło przecież o smartfony — głównie chodziło o inne obszary, jak infrastruktura czy automatyka. Huawei z czasem to przetrwał, ale rzeczywiście smartfony ucierpiały. Myślę, że gracze skupieni tylko na produktach dla konsumenta nie mają się czego obawiać. Rywalizacja geopolityczna nie dotyczy tego sektora — twierdzi.\n— Myślę, że bardzo by było dla całego świata niekorzystne, gdybyśmy po prostu mieli nową żelazną kurtynę technologiczną. A wojna technologiczna między USA a Chinami może zakończyć światowy rynek smartfonów, jaki znamy. Wtedy świat byłby podzielony na dwa obozy technologiczne — świat Zachodu z własnym ekosystemem, systemami operacyjnymi i odmienną resztę świata. Ale to radykalny scenariusz, tak samo, jak rozmawianie o wojnie nuklearnej — dodaje.\n— Gdy spojrzymy na premiery nowych urządzeń, widać wiele kooperacji wbrew tej rywalizacji technologicznej. To jest biznes. Google był szczęśliwy z problemów Huawei? Myślę, że nie. A rynek się przemodelował, ale największym beneficjentem byli inni chińscy gracze — ocenia.", "content_hash": "83f56ee452f211f596d6210bf492c8f9724eb1792f0afa4f393364f021561b77", "text_len": 6431}
{"schema_version": 1, "id": "dcab59c4266005482ba2d7539286cd75afe58a92", "url": "https://businessinsider.com.pl/technologie/przelom-w-polskich-firmach-prawie-kazdy-prezes-planuje-juz-budzet-na-rozwoj-sztucznej/x5ndbks", "title": "Sztuczna inteligencja wkracza do głównego nurtu. Polskie firmy nie chcą zostać w tyle", "category": "Technologie", "scraped_at": "2025-12-23T04:13:29.244114Z", "text": "Sztuczna inteligencja wkracza do głównego nurtu. Polskie firmy nie chcą zostać w tyle\nPolskie przedsiębiorstwa przestały jedynie przyglądać się nowym technologiom i zaczęły działać na wielką skalę. Najnowszy raport pokazuje, że w najbliższym czasie czeka nas potężna fala inwestycji, która zmieni sposób, w jaki robimy zakupy i załatwiamy codzienne sprawy. Z najnowszego badania wynika, że ponad trzy czwarte polskich firm planuje intensyfikację we wdrażaniu narzędzi AI.\nJak wynika z badania EY \"Rozwiązania AI w firmach\", 77 proc. polskich organizacji planuje zwiększyć wydatki na tę technologię w najbliższych 18 miesiącach. Względem 2024 roku grupa ta wzrosła o 5 pkt proc. (z 72 proc.). Kolejne 17 proc. chce utrzymać wydatki na niezmienionym poziomie (spadek z 20 proc.). Z kolei 3 proc. firm — podobnie jak rok wcześniej — planuje niewielkie ograniczenia. Grupa niepewnych inwestycji skurczyła się w ostatnich latach z 6 do 1 proc.\nWedług autorów badania dane sugerują, że polskie firmy dostrzegają realną wartość biznesową sztucznej inteligencji, co znajduje odzwierciedlenie w planach zwiększania budżetów na te rozwiązania. Mały odsetek deklaracji o redukcji wydatków potwierdza, że AI traktowana jest jako strategiczna inwestycja rozwojowa, a nie obszar do cięcia kosztów — podano.\nZ badania wynika, że 43 proc. średnich i dużych firm w Polsce jest w trakcie procesu wdrożeniowego AI; i jest to wynik niemal identyczny w porównaniu z poprzednimi latami. 34 proc. firm zakończyło pierwsze implementacje AI; to o 9 pkt proc. więcej niż w 2024 r. (25 proc.). Z kolei 9 proc. przedsiębiorstw dopiero analizuje możliwe opcje w tym zakresie (spadek z 18 proc. w 2024 r.). Maleje też grupa organizacji, które nie planują implementacji AI: w roku 2025 r. stanowiły one 1 proc., a rok wcześniej — 5 proc.\nSztuczna inteligencja trafia głównie do działów, w których przetwarzane są duże ilości danych: IT (wzrost z 33 proc. w 2024 r. do 51 proc. w 2025 r.), obsługi klienta (z 41 proc. do 48 proc.), marketingu (z 41 proc. do 47 proc.), sprzedaży (z 38 proc. do 42 proc.) oraz cyberbezpieczeństwa (z 28 proc. do 40 proc.). Wyraźne wzrosty widać we wszystkich badanych obszarach, co wskazuje na wejście AI do głównego nurtu działalności całych organizacji, a nie pojedynczych zespołów — podali autorzy badania.\nNajczęściej wskazywanymi motywacjami do wdrożenia AI pozostają automatyzacja procesów wewnętrznych (wzrost z 41 proc. w 2024 r. do 59 proc. w 2025 r.), lepsze dotarcie do klientów (wzrost z 35 proc. do 56 proc.) oraz wprowadzenie nowych usług lub produktów (wzrost z 15 proc. do 48 proc.). Jedna trzecia firm (wzrost z 6 proc. do 33 proc.) wdraża AI, ponieważ chce wyprzedzić konkurencję.\nWdrażając AI polskie firmy obawiają się przede wszystkim o bezpieczeństwo danych i cyberbezpieczeństwo (39 proc.). Ponad jedna trzecia wskazała na trudności technologiczne (34 proc.) oraz niepewność regulacyjną i problemy organizacyjne (po 32 proc.). 26 proc. przedsiębiorstw obawia się wysokich kosztów wdrożenia, a 23 proc. — jakości rezultatów. Rzadziej pojawiają się obawy dotyczące zasadności inwestycji (15 proc.) i wykorzystania danych (11 proc.).\nBadanie \"Rozwiązania AI w firmach\" zrealizowano na zlecenie EY przez CubeResearch wśród 499 polskich firm, działających w sektorach produkcji, usług i handlu. 56 proc. respondentów pochodziło z firm średniej wielkości, a 44 proc. — z dużych. Badanie zostało przeprowadzone w ostatnim kwartale 2025 roku.", "content_hash": "8948238b6a0b0601cec9a8dba06c0832f5bee7641a64f6e3254b757b38ea42a7", "text_len": 3457}
{"schema_version": 1, "id": "90fd7a0a5c58a1d4d800e0df87a75992946188bb", "url": "https://businessinsider.com.pl/technologie/top-3-bieznie-skladane-ktore-zastapia-ci-karnet-na-silownie-cena-zaskakuje/zf94dy0", "title": "Top 3 bieżnie składane, które zastąpią ci karnet na siłownie! Upoluj zniżkę na Nowy Rok", "category": "Technologie", "scraped_at": "2025-12-23T04:13:22.059158Z", "text": "Top 3 bieżnie składane, które zastąpią ci karnet na siłownie! Upoluj zniżkę na Nowy Rok\nDomowy trening bez dojazdów, kolejek i drogich karnetów? Składana bieżnia pozwala ćwiczyć wtedy, gdy masz czas – nawet między spotkaniami. Zajmuje mało miejsca, daje realne efekty i szybko się zwraca. To wygodny sposób, by ruszyć z formą na nowy rok bez wychodzenia z domu. Faworytem jest trzecia pozycja!\nW tekście i na zdjęciach umieszczono linki reklamowe naszego partnera.\nHERTZ FITNESS Electra R80 – domowy „koń roboczy” do marszu i truchtu\nElectra R80 to propozycja dla osób, które chcą regularnie robić kroki i interwały, ale w mieszkaniu. Silnik ma moc [W] 1110, a prędkość pracy mieści się w zakresie 1–12 km/h, więc spokojnie ogarniesz szybki marsz i bieganie. Nachylenie ustawisz manualnie w 6 poziomach, a do tego dostajesz czujniki pulsu, magnetyczny klucz bezpieczeństwa i wygodne przyciski START/STOP w rączkach. Wszystkie informacje wyświetlają się na ekranie LCD.\nJeśli lubisz „kombajny” do treningu w domu, to R80 ma też dodatki w stylu kółek transportowych i nawet zintegrowany masażer oraz stanowisko do brzuszków. Na plus działa też amortyzacja – producent deklaruje 8 punktów, co oznacza mniejsze obciążenie stawów przy dłuższych sesjach. Do wybrania jest 9 programów o różnej intensywności. Wymiary pasa biegowego to 120 × 40 cm – wystarczająco do komfortowego marszu i truchtu.\nKINGSMITH TRR1F – kompakt do małego mieszkania\nTRR1F jest dla tych, którzy chcą maksymalnie „bezbolesnego” wejścia w regularny ruch. To bieżnia do dynamicznego chodu i spokojnego biegu – maksymalnie do 10 km/h, a zakres prędkości startuje od 0,5 km/h. Ma cyfrowy wyświetlacz LED, na którym wyświetlane są statystyki. Poziom hałasu nie przekracza 75 dB, co pozwala ćwiczyć w nocy bez obaw, że obudzimy sąsiadów. Kingsmith ma stworzoną oddzielną aplikację, którą możesz połączyć z telefonem i będzie na bieżąco przerzucać informacje o treningach.\nMożesz z niej również sterować działaniem bieżni. Technicznie: pas ma 46x121 cm, maksymalna waga użytkownika to 110 kg, a silnik jest bezszczotkowy (BLDC) o mocy 1,25 hp. Wymiary po rozłożeniu to 1420 × 720 × 1020 mm, a po złożeniu 710 × 955 × 226 mm, więc naprawdę łatwo ją „schować” po treningu.\nWalkingPad HMS LOOP 14 – bestseller wśród użytkowników\nJeśli chcesz sprzętu, który daje już wyraźnie treningowe tempo, LOOP 14 wygląda najpoważniej. System amortyzacji zrobiony jest z żelu krzemionkowego, który nadaje biegowi lekkość i sprężystość, a także chroni kolana i stawy. Bieżni dedykowana jest aplikacja FitShow, która automatycznie przesyła wyniki treningu na telefon. Tam też można dowolnie zmieniać swój plan treningowy.\nPrędkość maksymalna to 14 km/h, a silnik ma 1860 W. Dostajesz też automatyczną regulację nachylenia w zakresie 0–12%, co mocno zmienia charakter treningu (więcej pracy nóg i tętna bez gonienia tempa). Pas biegowy ma 48 × 130 cm, a maksymalna waga użytkownika wynosi 120 kg. Od strony „technologii”: jest Bluetooth, pomiar pulsu oraz dodatkowe funkcje typu USB.\nPodsumowanie\nSkładana bieżnia to prosty sposób, by trenować regularnie bez wychodzenia z domu. Różne parametry mocy, prędkości i nachylenia pozwalają dopasować sprzęt do własnego stylu treningu i przestrzeni w mieszkaniu. To realna oszczędność czasu i pieniędzy oraz większa szansa, że ruch na stałe wejdzie do codziennej rutyny.\nSprawdź także te bieżnie:\nW tekście i na zdjęciach umieszczono linki reklamowe naszego partnera.", "content_hash": "e7b8811e780f96a1ade834a9429ae4c99d3f3c660c0548e5c883976cfc078b05", "text_len": 3453}
